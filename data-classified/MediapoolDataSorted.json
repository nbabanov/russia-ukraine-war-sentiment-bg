[
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "Украйна напредва с идеята за изграждане на \"армия от дронове\"",
		"url": "https://www.mediapool.bg/ukraina-napredva-s-ideyata-za-izgrazhdane-na-armiya-ot-dronove-news344330.html",
		"text": "Украйна обяви, че сформира роти за нападение с щурмови дронове в рамките на въоръжените си сили, които ще бъдат оборудвани със спътникови комуникационни услуги \"Старлинк\". По този начин страната напредва с идеята за изграждане на \"армия от дронове\", предаде Ройтерс.\n\n\tГлавнокомандващият на въоръжените сили на Украйна Валерий Залужний подписа споразумението за създаването на ротите като част от проект, който ще включва няколко министерства и агенции, съобщиха от Генералния щаб на украинските сили.\n\n\t\"Най-големите професионалисти сред военнослужещите\" вече са избрани да ръководят екипите, всеки от които ще получи дронове и боеприпаси, терминали \"Старлинк\" и друго оборудване, написа Генералният щаб във Фейсбук. \"Правим всичко възможно, за да осигурим на войниците съвременни технологии\", се казва в публикацията.\n\n\t\"Старлинк\" е сателитна интернет система, управлявана от компанията на Илон Мъск - \"Спейс Екс\", която се използва широко както от гражданите, така и от украинската армия.\n\t\t\n\n\tМинистърът на отбраната на Украйна заяви пред Ройтерс миналия месец, че дроновете са бъдещето на модерната война. Безпилотните летателни апарати играят решаваща роля и за двете страни, откакто миналия февруари Русия започна пълномащабно нахлуване в Украйна.\n\n\tМосква използва стотици произведени в Иран дронове-камикадзе, за да напада украински градове. Украинските сили използват безпилотни самолети, с които пускат малки експлозиви върху руските сили и наблюдават движението на руските военни.",
		"sentiment": "pro-west"
	},
	{
		"title": "Украйна ще има логистични проблеми с новите западни танкове",
		"url": "https://www.mediapool.bg/ukraina-shte-ima-logistichni-problemi-s-novite-zapadni-tankove-news344291.html",
		"text": "Украйна е изправена пред логистични проблеми, свързани с доставките на западни танкове, пише в заглавие в. \"Вашингтон пост\".\n\n\tАмериканското издание припомня, че почти година след началото на руската инвазия в Украйна западните ѝ съюзници се споразумяха да изпратят на Киев така необходимите му модерни бойни танкове.\n\n\tПървият батальон ще се състои от близо 60 танка, включително по-новите германски \"Леопард 2А6s\" и може да пристигне през пролетта.\n\n\tШирокoобхватният пакет, договорен тази седмица от САЩ и европейски държави от НАТО, съдържа различни видове техника, обвързани с различен период на доставка и специфични логистични трудности. Според цитирани от изданието военни експерти не е сигурно дали тези танкове ще окажат решаващо влияние върху хода на бойните действия, а за използването им украинските сили ще се нуждаят от допълнителна подготовка.\n\t\t\n\n\tУкрайна обяви, че се нуждае от най-малко 300 танка в подкрепа на голяма пролетна офанзива срещу руските сили и нарече решението на западните държави за доставката им повратен момент, отбелязва \"Вашингтон пост\".\n\n\tИзданието цитира военния експерт Франц-Щефан Гади от лондонския Международен институт за стратегически изследвания, според когото заради забавянето на решението на Германия за изпращане на танкове \"Леопард\" е малко вероятно те да изиграят съществена роля при една евентуално пролетно настъпление.\n\n\tТози миш-маш от различни видове танкове ще направи използването им \"доста трудно от логистична гледна точка, каза пред изданието военният експерт по танковете Сони Бътъруърд от британската аналитична компания \"Джейнс\", специализирана в сферата на военното разузнаване.\n\n\t\"Вашингтон пост\" отбелязва, че британските танкове \"Чалънджър\" използват различни боеприпаси от стандартните на НАТО, а по отношение на танковете \"Леопард\" също има известни различия при отделните модели. Използването на американски танкове \"Ейбрамс\" също изисква значителна подготовка, включително обучение, което ще става извън Украйна. Съседна Полша приема също на въоръжение танкове \"Ейбрамс\", което може да улесни логистиката и поддържането им в Украйна, смятат цитирани от изданието експерти.\n\n\tГолям комплициращ фактор е обедненият уран, използван в бронята на типа танкове \"Ейбрамс\", произвеждани за американската армия. Бронята съдържа секретни компоненти, затова САЩ по принцип не ги изнасят, цитира вестникът добре информиран източник, пожелал да остане анонимен.\n\n\tИзданието посочва, че досега Киев е разчитал на стари съветски танкове Т-72, чиито боеприпаси бързо се изчерпват при конфликти, в които доминира тежката артилерия. Новите танкове използват боеприпаси, с които съюзниците могат да снабдяват Украйна, за да издържи във войната на изтощение, отбелязва \"Вашингтон пост\".\n\n\tСАЩ ще изпратят танкове \"Ейбрамс\" на Украйна без секретна уранова броня\n\n\tСАЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“.\n\n\tАдминистрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.\n\n\tСпоред \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.\n\n\tКомпозитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP).\n\n\tВъзможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.\n\n\tВарианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.\n\n\tВерсията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.\n\n\tМеханизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n\n\tОсвен „Леопард“, Полша ще изпрати на Украйна 60 модернизирани танка\n\n\tПолша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер в интервю за канадската телевизия Си Ти Ви Нюз.\n\n\tВаршава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.\n\n\tМоравецки припомни, че Полша е изпратила на източната си съседка 250 танка преди половин година.\n\n\t\"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове „Леопард 2“.\"\n\n\tПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.\n\n\tЗеленски: Безразличието и омразата убиват хора и днес\n\n\tУкраинският президент Володимир Зеленски подчерта днес по повод Международния ден в памет на жертвите от Холокоста, че \"безразличието и омразата\" все още убиват хора – намек за военната офанзива на Русия срещу страната му, предаде Франс прес.\n\n\t\"Днес, както всеки път, Украйна чества паметта на милионите жертви от Холокоста. Знаем, че съчетани, безразличието и омразата убиват\", заяви Зеленски – самият той евреин – във видеоклип, разпространен чрез социалните мрежи.\n\n\tБезразличието и омразата заедно създават злото, добави Зеленски, преди да призове \"държавите по света да преодолеят безразличието, така че да има по-малко място за омраза\".\n\n\tУкраинският президент не спомена поименно Русия и нахлуването на нейната армия в Украйна във видеообръщението си.\n\n\tЗа да оправдае нашествието си, Москва продължава да обвинява Украйна, че е ръководена от нацисти, които се опитват да унищожат рускоeзичното население. Руският президент Владимир Путин днес повтори това в изявлението си, посветено на Международния ден в памет на жертвите на Холокоста.\n\n\tПАСЕ призовава за трибунал за лидерите на Русия и Беларус\n\n\tЧленовете на Парламентарната асамблея на Съвета на Европа (ПАСЕ) единодушно призоваха за международен трибунал за лидерите на Русия и Беларус, предаде ДПА.\n\n\tТрибуналът следва да бъде натоварен със задачата да преследва политическите и военните лидери на Русия и Беларус, които \"са планирали, инициирали или реализирали на практика\" войната срещу Украйна, заяви асамблеята.\n\n\t\"Ако те не бяха решили да започнат тази война на агресия срещу Украйна, нямаше да се стигне до насилието, разрушенията и смъртта, които тя донесе\", се казва в изявление на ПАСЕ.\n\n\tЧленовете на асамблеята приеха резолюция, базирана на доклад на швейцарския парламентарист Дамиен Котие.\n\n\tСъздаването на трибунала трябва да бъде \"одобрено от възможно най-много държави и международни организации\", изтъкна ПАСЕ.\n\n\tПутин е засекретил указите за помилване на \"вагнеровците\"\n\n\tВладимир Путин е засекретил указите за помилване на затворници, които са изпратени да воюват в Украйна. Това заяви прессекретарят на президента Дмитрий Песков, отговоряйки на въпрос на Би Би Си какви са основанията, въз основа на които осъдени участват в инвазията.\n\n\t\"Знаете, че съществуват открити укази и укази с различен гриф на секретност. Именно за тези укази аз не мога да кажа нищо. Аз действително мога да потвърдя, че цялата процедура по помилване на затворници се осъществява в съответствие с руското законодателство\", увери Песков.\n\n\tТой се затрудни да отговори какъв е броят на указите, издадени за бойци от Частната военна компания \"Вагнер\", които са набрани в затворите.\n\n\n\tОснователят на ЧВК \"Вагнер\" Евгений Пригожин, който вербува 40 000 затворници в своята наемническа армия, твърди, че са били помилвани вече на фронта.\n\n\tОтделно Песков коментира и наемника от ЧВК \"Вагнер\" Айк Гаспарян, осъден на 7 години и 3 месеца затвор за въоръжен грабеж. Той излежаваше присъдата си в Рязанския затвор при строг режим, преди да бъде изпратен да се бие в Украйна. През декември Путин му връчи орден \"За храброст\".\n\tТой участва в \"специална военна операция\", където прояви героизъм и бе удостоен с държавна награда, коментира говорителят на Кремъл.\n\n\t\"Демонизирането на ЧВК \"Вагнер\" от страна на САЩ продължава много години, но подобни изявления са голословни\", каза още Песков.\n\n\tСАЩ официално признаха ЧВК \"Вагнер\" за международна престъпна организация и въведоха санкции срещу нея и свързани с нея хора. Основателят ѝ Евгений Пригожин, който е много близък до Путин, бе сред първите санкционирани след началото на войната м.г.\n\n\tАтаките на Русия в Донецка и Луганска област може би са били само разузнавателни\n\n\tРуските сили са предприели атаките си в района на украинските градове Орехов в Запорожка област и Угледар в Донецка вероятно само с разузнавателна цел, но едва ли са постигнали някакви \"значителни успехи\", заяви британското министерство на отбраната във всекидневната си сводка за бойните действия, цитирано от Ройтерс.\n\n\tВ сряда ръководителят на контролираната от Русия част на украинската Донецка област съобщи, че подразделенията на частната военна компания \"Вагнер\" напредват към град Бахмут. Според високопоставен украински представител боевете за града стават все по-ожесточени.\n\n\tВ Германия пристигнаха първите украински военни, които ще бъдат обучени да боравят с БМП \"Мардер\"\n\n\tВ Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи ДПА, като се позова на източници от сферата на сигурността.\n\n\tУкраинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.\n\n\tБившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\n\n\tТръмп разкритикува Байдън, повтаряйки руските тези\n\n\tБившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n\n\tВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n\n\tТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n\n\tПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n\n\tБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n\n\tЯпония затяга санкциите си срещу Русия\n\n\tЯпония обяви днес, че затяга санкциите си срещу Русия след най-скорошната вълна от руски ракетни атаки в Украйна, предаде Ройтерс.\n\n\tТокио разширява списъка си със стоки, които са забранени за износ за Русия и замразява авоари на руски представители и организации.\n\n\t\"В светлината на ситуацията около Украйна и в името на усилията на международната общност за гарантиране на мира Япония ще приложи забрани за износ, като синхронизира по този начин действията си с тези на други основни държави\", се казва в изявление на японското министерство на търговията и промишлеността.\n\n\tНовите санкции включват забрана на износа на стоки за 49 организации в Русия, която ще влезе в сила на 3 февруари. Предполага се, че тези видове стоки може да бъдат използвани за засилване на руския военен потенциал. Става дума за стоки като водни оръдия, оборудване, използвано за добив на газ, рентгени, експлозиви и роботи, поясни японското министерство.\n\n\tОсвен това Япония ще замрази авоарите на три руски организации и на 22 руски физически лица.",
		"sentiment": "pro-west"
	},
	{
		"title": "Евгений Пригожин: Продавачът на хотдог, издигнал се до върха на военната машина на Путин",
		"url": "https://www.mediapool.bg/evgeniy-prigozhin-prodavachat-na-hotdog-izdignal-se-do-varha-na-voennata-mashina-na-putin-news344306.html",
		"text": "След близо десетилетие в затвора възходът на основателя на групата \"Вагнер\" е необичаен. Но докъде стигат амбициите му? Някои от тези, които го познават, описват пътя му към властта.\n\n\tВ разгара на първото тайно нахлуване на Русия в Източна Украйна, през лятото на 2014 г., група висши руски служители се събират в централата на Министерството на отбраната - внушителна сграда от епохата на Сталин на брега на река Москва. Те са дошли, за да се срещнат с Евгений Пригожин, мъж на средна възраст с бръсната глава и груб тон, когото мнозина в залата познават само като човек, отговарящ за договорите за армейско хранене. Сега Пригожин има друго искане. Той иска земя от Министерството на отбраната, която да използва за обучение на \"доброволци\", които да нямат официална връзка с руската армия, но все пак да бъдат използвани за водене на войни в Русия.\n\n\tНа мнозина в министерството не им харесва начинът на поведение на Пригожин, но той дава да се разбере, че това не е обикновено искане. \"Заповедите идват от татко\", казва той на служителите от отбраната, използвайки прякора на Владимир Путин, предназначен да подчертае близостта му с президента.\n\n\tТози разказ за срещата, появяващ се за първи път, е предоставен от бивш високопоставен служител на Министерството на отбраната, който е бил пряко запознат с дискусиите.\n\t\t\n\n\t\"По онова време не мислех много за проекта\", казва бившият служител.\n\n\tВсъщност решенията, взети в онзи ден, ще окажат огромно влияние върху външната политика на Русия и нейните военни авантюри през следващите години. Армията от договорни бойци на Пригожин ще стане известна като групата \"Вагнер\" и ще започне да действа в Украйна, Сирия и множество африкански държави.\n\n\tСлед решението на Путин от миналата година да започне пълномащабна инвазия в Украйна, \"Вагнер\" отново пренасочва дейността си към съседката на Русия. По оценки на западното разузнаване редиците ѝ са се раздули до около 50 000 души, включително десетки хиляди бивши затворници, вербувани от затворите в цяла Русия, често лично от Пригожин.\n\n\tПо-рано този месец, когато войските на Пригожин превзеха украинския град Соледар - първата териториална придобивка на Москва във войната от лятото насам, Пригожин пусна видеоклип, в който възхвалява \"Вагнер\" като \"вероятно най-опитната армия в света днес\".\n\n\tПригожин си е спечелил репутацията на най-жестокия командир сред тези, които ръководят мрачната инвазия на Русия. Той мълчаливо одобрява видеоклип, в който се вижда убийството с чук на дезертьор от \"Вагнер\", който очевидно е бил върнат от украинците при размяна на пленници. \"Кучешка смърт за едно куче\", каза Пригожин в изявление.\n\n\tСлед години работа в сянка, той очевидно се наслаждава на светлината на прожекторите като един от най-влиятелните и най-обсъжданите членове на двора на Путин. Това е необикновено издигане за човек, който е прекарал почти десетилетие в затвора, а след освобождаването си е станал продавач на хотдог.\n\n\t\"Гардиън\" е разговарял с множество хора, които са познавали Пригожин през годините, много от които са поискали анонимност, за да говорят свободно, за да събере историята му. От тези разговори се очертава картината на безмилостен интригант, който е раболепничил пред социалните си началници и често тираничен към подчинените си, докато се е издигал към върха.\n\n\t\"Той е целеустремен и талантлив и не се отказва от нищо, за да получи това, което иска\", казва бизнесмен, който познава Пригожин през 90-те години.\n\n\tТези, които го познават, твърдят, че за Пригожин нито парите, нито властта са единственият мотивиращ фактор, въпреки че по пътя си е натрупал много и от двете. Вместо това, казват те, той е воден от тръпката от преследването, от убеждението, че се бори с корумпирани елити от името на \"обикновения човек\", но и от желанието да смаже съперниците си.\n\n\t\"Изглежда, че му доставя удоволствие самият процес, а не само крайният резултат\", казва бившият служител на отбраната.\n\n\tПрез годините Пригожин си създава много врагове: бивши бизнес партньори, които се чувстват измамени, армейски генерали, които той критикува като бюрократи, и висши служители в областта на сигурността, които се опасяват, че той има амбиции да завземе политическата власт.\n\n\tНо досега е запазил благоразположението на най-важния си поддръжник: човекът, когото нарича \"татко\".\n\n\tЕвгений Пригожин е роден в Ленинград, сега Санкт Петербург, през 1961 г., девет години след Путин. Баща му умира, когато той е малък; майка му работи в болница. Младият Пригожин е изпратен в спортна академия, където всекидневните занимания често включват часове по ски бягане. Той не успява да се наложи като професионален спортист и след като завършва училище, попада сред тълпа от дребни престъпници. Съдебни документи от 1981 г., с които \"Гардиън\" се е запознал и за които за първи път съобщава руският разследващ сайт \"Медуза\", разказват една история.\n\n\tЕдна вечер през март 1980 г., в мрачния край на управлението на Леонид Брежнев в Съветския съюз, 18-годишният Пригожин и трима негови приятели излизат от кафене в Санкт Петербург към полунощ и забелязват жена, която върви сама по тъмна улица. Един от приятелите на Пригожин отвлича вниманието на жената, като я моли за цигара. Когато жената тръгва да отваря чантата си, Пригожин се появява зад нея и я хваща за врата, стискайки я, докато тя губи съзнание. След това приятелят му сваля обувките ѝ, а Пригожин ловко сваля златните ѝ обеци и ги прибира в джоба си. Квартетът бяга, като оставя жената да лежи на улицата.\n\n\tТова е един от многото грабежи, които Пригожин и приятелите му извършват в Санкт Петербург в продължение на няколко месеца, констатира съдът. Той е осъден на 13 години затвор и прекарва остатъка от десетилетието зад решетките, пропускайки смъртта на Брежнев и перестройката на Михаил Горбачов. Освободен е през 1990 г., когато Съветският съюз е в предсмъртните си гърчове.\n\n\tВръща се в Санкт Петербург. Градът е на прага на монументална трансформация, с огромни богатства, които очакват онези, които са достатъчно прозорливи или безскрупулни, за да се възползват от тях. Пригожин започва скромно да продава хотдог. Той забърква горчицата в кухнята на семейния си апартамент.\n\n\t\"Печелехме по 1000 долара на месец, което в рублеви банкноти беше богатство; майка ми едва успяваше да преброи всичко\", казва той пред новинарския портал \"Город 812\" в Санкт Петербург през 2011 г. - едно от малкото му интервюта.\n\n\tНо Пригожин е имал по-високи цели и е знаел как да създаде необходимите контакти. \"Винаги търсеше хора, които да се сприятелят с по-висшестоящи. И беше добър в това\", казва бизнесмен, който го познава през 90-те години.\n\n\tНе след дълго Пригожин притежава дял във верига супермаркети, а през 1995 г. решава, че е време да отвори ресторант заедно с бизнес партньорите си. Намира Тони Гиър, британски хотелски администратор. Пригожин наема Гиър да управлява първо магазин за вино, а след това и новия му ресторант \"Старата митница\" на остров Василиевски в Санкт Петербург.\n\n\tПървоначално в \"Старата митница\" работят стриптизьорки, за да привлекат клиенти, но скоро се разчува, че храната е отлична, и стриптизьорките са уволнени. Гиър се съсредоточава върху рекламирането на заведението като най-изисканото място за хранене в град, който тепърва открива изисканата кухня. Поп звездите и бизнесмените обичали да се хранят там, както и кметът на Санкт Петербург Анатолий Собчак, който понякога идвал със своя заместник Владимир Путин.\n\n\tГиър го описва като \"много строг\" шеф, който всяка сутрин използвал специален светлинен проектор, за да търси прах под масите и да проверява дали чистачките са си свършили работата.\n\n\tПрез 90-те години на миналия век, без да споменава, че е бил в затвора, Пригожин се опитва да се добере с чар до нови клиенти от високите етажи на властта.\n\n\t\"Той може да се приспособи, за да угоди на всеки човек, ако има нужда от нещо от него. Това определено е един от талантите му\", казва бизнесмен, който го е познавал по онова време.\n\n\tВ едно от най-необичайните приятелства на постсъветска Русия Пригожин завързва приятелство с известния виолончелист Мстислав Ростропович, който емигрира от Съветския съюз през 70-те години на миналия век. Когато през 2001 г. Ростропович приема кралицата на Испания в дома си в Санкт Петербург, Пригожин осигурява кетъринга. Ростропович кани Пригожин и съпругата му на гала концерт в Барбикан, част от лондонските тържества по случай 75-ия му рожден ден през 2002 г., според записите на Лондонския симфоничен оркестър в списъка с покани за събитието.\n\n\tПо това време Путин е станал президент на Русия. През първите години от управлението си Путин често обича да се среща с чуждестранни високопоставени гости в родния си град и понякога ги води в \"Старата митница\" или на \"Новия остров\" - лодка, която Пригожин е превърнал в плаващ ресторант. Това е началото на отношенията с руския президент, които се развиват и метастазират по неочакван начин.\n\n\tНе след дълго Пригожин започва да печели договори за обслужване на големи правителствени събития чрез холдинговата компания \"Concord\", която е създал през 90-те години на миналия век. Следващата стъпка е сключването на гигантски договори за държавни доставки. През 2012 г. той печели договори на стойност над 10,5 млрд. рубли за доставка на храна за московските училища, съобщават руски медии, позовавайки се на данни от руския финансов регистър.\n\n\tНови възможности се появяват, когато Русия анексира Крим през март 2014 г. и скоро след това се намесва с военна сила в Източна Украйна. Путин отрича да е участвал с редовни руски войски и в двата случая, въпреки планината от доказателства за обратното.\n\n\tСпоред източник министерството е предоставило на Пригожин земя в Молкино в Южна Русия, където компании, свързани с Пригожин, са изградили база за бойци под прикритието на детски лагер. През 2019 г. Ройтерс съобщи за предполагаеми връзки на Пригожин с обекта в Молкино.\n\n\t\"Изглежда, че схемата е разпалила апетита на Пригожин. Той беше като куче-надушвач, винаги търсеше пари\", казва бившият служител.\n\n\tВ прегледан от \"Гардиън\" обмен на имейли между групата \"Конкорд\" на Пригожин и Министерството на отбраната през пролетта на 2014 г. висш юрист от \"Конкорд\" обсъжда възможността за снабдяване на огромната мрежа от военни градове в Русия с храна и други провизии. Този проект в крайна сметка не се реализира, но до 2015 г. неговите компании са спечелили големи договори на стойност над 92 млрд. рубли за изхранване на армията, според разследване на \"Forbes Russia\".\n\n\tБързото издигане на Пригожин започва да дразни някои служители в Министерството на отбраната, като напрежението се засилва през годините с по-нататъшното разширяване на дейността му. Ключовият момент за Пригожин настъпва в края на 2015 г., когато Путин решава да се намеси военно в Сирия, за да подкрепи режима на Башар Асад. Пригожин печели договори за доставка на храни и консумативи, а също така изпраща там своите войски \"Вагнер\". В Сирия \"Вагнер\" за първи път се утвърждава като внушителна бойна сила, като групата играе важна, макар и непризната роля в интервенцията на Москва. Бойците на \"Вагнер\" действат безнаказано в Сирия и са обвинени в множество военни престъпления. При един от инцидентите мъже, свързани с \"Вагнер\", са заснети на видео как обезглавяват и разчленяват сириец.\n\n\tОсвен с реалните бойци, Пригожин е обвиняван, че ръководи армия от \"клавиатурни\" бойци, чиято цел е първо да подкрепят изказванията на Кремъл в местните дискусионни форуми, а по-късно са пренасочени към разпространяване на руски наративи в чужбина.\n\n\tВ обвинителния акт, изготвен в резултат на разследването на Робърт Мълър за руската намеса в изборите в САЩ през 2016 г., се твърди, че Пригожин и свързани с него компании стоят зад мрежа от профили във Facebook и Twitter, подкрепящи Доналд Тръмп, очевидно част от множество руски усилия за придвижване на кандидатурата на Тръмп. Фалшивите профили са споделяли съдържание в подкрепа на Тръмп и дори са извършвали плащания на реални американци за закупуване на оборудване за митинги.\n\n\tВ този момент Пригожин все още е дълбоко потаен, но обвинителният акт подсказва, че той вече се е наслаждавал на нарастващата си известност.\n\n\tКогато бе попитан за твърденията за намеса в изборите през ноември миналата година, Пригожин изглежда ги призна, с характерна ужасяваща метафора.\n\n\t\"Господа, ние сме се намесвали, намесваме се и ще се намесваме. Внимателно, прецизно, хирургически и по наш си начин, както ние си знаем. По време на нашите операции отстраняваме двата бъбрека и черния дроб наведнъж\".\n\n\tАнтикорупционният активист и опозиционен политик Алексей Навални публикува разследване на бизнес структурите на Пригожин, обвинявайки го, че корупционно е печелил поръчки на Министерството на отбраната, за да финансира луксозния си начин на живот. Любов Собол, сътрудничката на Навални, която стои зад разследването, заяви: \"Децата му постоянно публикуваха снимки в Инстаграм; те се хвалеха с частния си самолет и чрез него успяхме да открием холдинга, което ни помогна да разберем за цялото му богатство.\"\n\n\tСобол и други лица прелетели с дрон над дворцови резиденции, за които се твърди, че принадлежат на Пригожин и дъщеря му, с хеликоптерна площадка и баскетболно игрище.\n\n\tСкоро след това съпругът на Собол припада, след като мъж, чакащ пред дома на двойката, го пробожда с игла в крака.\n\n\t\"Тези хора на практика ми дишаха във врата, всеки ден ... Това е логиката на един бандит. Вие се бъркате в моите дела, така че аз ще се бъркам във вашите\", казва Собол.\n\n\tСлед като \"Новая газета\" проведе разследване през 2018 г., в редакцията на вестника беше доставена отрязана глава на овен. Журналистът, написал разследването, получи погребален венец на домашния си адрес. Най-шокиращото е, че трима руски журналисти, които през 2018 г. пътуваха до Централноафриканската република, за да разследват дейността на \"Вагнер\" там, бяха убити в засада, която изглеждаше добре планирана и координирана, с участието на руски инструктор по сигурността, свързан с \"Вагнер\". Пригожин многократно е отричал да е замесен в убийствата.\n\n\tПо това време дейността на Пригожин се е разпространила в поне 10 държави в Африка, където той предлага услуги по охрана и обучение за боравене с оръжие и осигурява права за добив и други бизнес възможности. Пригожин ръководи тази световна мрежа от офис на остров Василиевски в Санкт Петербург, недалеч от \"Старата митница\", където преди две десетилетия двамата с Тони Гиър започват работа в ресторантьорския бизнес.\n\n\t\"Той управляваше чрез страх\", спомня си Марат Габидулин, командир във \"Вагнер\", който в края на 2017 г. прекарва три месеца в щаба, предоставяйки на Пригожин всекидневна информация за военната ситуация в Сирия. Габидулин в момента се намира във Франция.\n\n\tВъпреки че не е имал официална длъжност, Пригожин вече е бил чест участник в срещи на високо равнище, свързани с договори в областта на отбраната. Той дори е присъствал на двустранна среща между Путин и мадагаскарския президент Ери Раджаонаримампианина в Кремъл през април 2018 г. - среща, която не е била оповестена, но за която съобщи \"Ню Йорк Таймс\". Скоро след това в Мадагаскар са пристигнали политически консултанти, свързани с Пригожин, според \"Таймс\".\n\n\tНа практика Путин признава, че за него Пригожин е това, което той погрешно смята, че Сорос е за правителството на САЩ: инструмент за намеса в чужбина.\n\n\tСлед като години наред отричаше всякакви връзки с \"Вагнер\", през септември Пригожин триумфално обяви, че е основал групата още през 2014 г. Признанието дойде, след като вирусен видеоклип, очевидно изтекъл от екипа на Пригожин, го показа в затвор, предлагащ на събрани затворници възможността да се бият в Украйна. Пригожин казал на затворниците, че вероятно ще умрат на фронта. Но ако оцелеят шест месеца, ще бъдат освободени с пълно помилване и щедро заплащане.\n\n\t\"В крайна сметка той е един от нас\", спомня си в интервю затворник в един от затворите, посетени от Пригожин. \"Той също е бил затворник. Мисля, че много хора се присъединиха, защото имаха доверие на Пригожин. Те не вярват на властите, но вярваха на Пригожин, че ще ги освободи\".\n\n\tМихайло Подоляк, съветник на украинския президент Володимир Зеленски, наскоро заяви, че през последните месеци \"Вагнер\" е вербувал повече от 38 000 затворници, и каза, че 30 000 са били убити, ранени, пленени или са изчезнали. Той обвини \"Вагнер\", че участва в руския \"геноцид\" в Украйна.\n\n\tМного от новобранците са хвърлени в действие като пушечно месо на фронтовата линия, докато Пригожин усилено се опитва да докаже, че неговите бойци са по-способни да постигнат успехи от редовната руска армия.\n\n\t\"Свръхстрогата дисциплина\" на Вагнер, според бивш командир, включва убиване на тези, които не се подчиняват на заповеди. Андрей Медведев, командир във \"Вагнер\", който твърди, че се е сражавал близо до Бахмут между юли и октомври, заяви, че знае за поне 10 такива убийства, а на някои от тях е бил личен свидетел.\n\n\t\"Командирите ги отвеждаха на стрелбище и ги разстрелваха пред очите на всички. Понякога застрелваха по един човек, а понякога ги застрелваха по двойки\", каза той в интервю за \"Гардиън\", малко преди да избяга от Русия в Норвегия миналата седмица.\n\n\tОсъдените донаборници, които оцеляват след шестмесечния престой на фронта, ги очакват свобода и финансови награди. Пригожин призовава водещите руски университети да финансират стипендии за тях, а един руски служител наскоро предложи някои бивши затворници да станат депутати.\n\n\tСпоред Иван Кръстев, политолог, това е част от опита за \"преобразуване на руската нация\" в условията на новата военна обстановка. \"Затворниците са добре дошли в нацията, докато всички онези антивоенни космополитни елити, включително някои от олигарсите на Путин, не са\", казва Кръстев.\n\n\tПрез последните седмици Пригожин често публикува изявления, в които атакува предполагаемите предатели в елита, които почиват в чужбина и мечтаят Русия да загуби войната. В администрацията на Путин има много хора, които искат да \"паднат на колене пред Чичо Сам\", заяви Пригожин миналата седмица.\n\n\tПригожин на практика се превръща в \"лидер на антиелитния путинизъм\", казва Кръстев.\n\n\tМнозина от тези, които познават Пригожин, казват, че от години той се възприема като защитник на малкия човек, който се изправя срещу елита - нелепа характеристика, като се има предвид богатството, което е придобил за себе си и семейството си по пътя.\n\n\t\"Той се представя за защитник на масите, на нисшите класи. Това е неговата ниша\", казва Габидулин.\n\n\tНо все по-наглите критики на Пригожин карат някои да се запитат къде може да е таванът на амбициите му.\n\n\t\"Хората от ФСБ са вбесени от него и виждат в него заплаха за конституционния ред\", казва източник от руския политически елит. \"Той разполага с тази голяма военна група, която не се контролира от държавата, и след войната те ще искат своите награди, включително и политически.\"\n\n\tДруги се чудят дали Пригожин не е отишъл твърде далеч. Многократните му гневни нападки към Министерството на отбраната за това, че се е опитало да \"открадне\" победата му в Соледар, на моменти звучат по-скоро като слабост, отколкото като сила. В края на краищата, вътрешни лица казват, че Вагнер разчита на логистична и разузнавателна подкрепа от Министерството на отбраната, за да продължи да се сражава, а Пригожин разчита на постоянното благоволение на Путин, за да може изобщо да действа.\n\n\tБизнесменът, познавал Пригожин през 90-те години на миналия век, гледайки днес стария си съдружник, е сигурен в едно: Пригожин няма изключвател.\n\n\t\"Той разбира, че много хора в системата го мразят..., затова знае, че ако спре, това може да е краят за него. Той няма избор. Той не може да даде заден ход.\"\n\n\tПо БГНЕС",
		"sentiment": "pro-west"
	},
	{
		"title": "Путин планира мащабна офанзива в Украйна през февруари – март",
		"url": "https://www.mediapool.bg/putin-planira-mashtabna-ofanziva-v-ukraina-prez-fevruari-mart-news344304.html",
		"text": "Близо година след инвазията, която трябваше да отнеме само няколко седмици, Владимир Путин подготвя нова офанзива в Украйна. Той е наредил да се подготви настъпление през февруари-март, преди украинската армия да е получила съвременните бойни танкове от Европа и САЩ, предаде агенция Блумбърг, позовавайки се на източници, близки до Кремъл.\n\n\tСпоред официални американски представители, ожесточените боеве за Бахмут в Донцека област са изтощили украинските сили и подкопали способността им да провеждат настъпателни операции на други места. Но и руските войски, които през последните шест месеца успяха да завземат само един неголям град, едва ли са в състояние да предприемат мащабна офанзива, отбелязва агенция Блумбърг.\n\n\tКремъл иска да демонстрира, че руските сили могат да си върнат инициативата след месеци на отстъпление и да притиснат Киев и съюзниците му да склонят на някакъв вид примирие, което оставя на Русия контрола върху териториите, които е окупирала по време на войната, твърдят официални лица, съветници и други запознати със ситуацията.\n\n\tДори Путин не може да отрече слабостта на армията, която той гради с десетилетия. Руските войски загубиха над половината от териториите, които завзеха след нахлуването в Украйна миналия февруари. Постоянните неуспехи накараха мнозина в Кремъл да бъдат по-реалистични за непосредствените си амбиции, осъзнавайки, че дори удържането на сегашната фронтова линия би било постижение, твърдят високопоставени руски източници, пожелали да запазят анонимност.\n\t\t\n\n\tТе са потвърдили, че предупрежденията на Украйна и съюзниците ѝ за предстояща нова руска офанзива, са верни и че настъплението може да започне през февруари или март, изпреварвайки доставката на германските танкове \"Леопард 2\" от европейските страни, която се очаква през април-май. САЩ също ще представят танкове, но много по-късно.\n\n\tРешимостта на Путин предвещава нова кръвопролитна ескалация на войната, докато Киев готви своя собствена офанзива да изтласка руските сили и отказва каквото и да е примирие, което би оставило украинска територия под руска окупация. Путин смята, че няма друга алтернатива, освен да надделее в този конфликт, който той смята за екзистенциален със САЩ и съюзниците им, твърдят източници от Кремъл.\n\n\tБруталните и унищожителни руски атаки на места като Бахмут – източен град с ограничена стратегическа стойност, обаче изтощиха украинските сили, отклониха войски и подкопаха способността на Киев да провежда настъпателни операции на други места.\n\n\tСлед като мълниеносните атаки на украинските сили през лятото и есента пробиха отбранителните ѝ линии, Русия засили защитата, използвайки окопи, капани за танкове и мини, за да забави всеки потенциален напредък на украинците.\n\n\tКъм момента Кремъл заявява публично, че няма нужда от нова мобилизация.\n\n\tВ дългосрочен план Путин е одобрил планове за разширяване на армията с близо 50% през следващите няколко години, разполагане на нови сили близо до Финландия, която е в процес на присъединяване към НАТО, както и в окупираните украински територии. Училищата и университетите възстановявате курсовете по военно обучение, провеждани за последно по времето на Съветския съюз, когато обществото бе непрестанно подготвяно за война.\n\n\tИ все пак, дори в строго контролираните държави медии започнаха да се прокрадват елементи на реализъм за катастрофалното представяне на руската армия.\n\n\t\"За момента резултатите са ужасяващи, защото Русия не беше подготвена\", казва Сергей Марков, политически консултант, който е близък до Кремъл.\n\n\t\"Това се превърна в продължителна война и Русия засега няма достатъчно жива сила или оборудване, за да я води\", коментира той и допълва: \"Ние трябва да спрем украинската контраофанзива и да осуетим усилията на Запада да ни победи като спечели военно предимство\". \n\n\tРуските сили не са показали способност да направят това от първите седмици на инвазията, като превзеха само един малък град през последните шест месеца и то с огромна цена в жертви.\n\n\tЗа разлика от тях, украинските войски постоянно изненадват съюзниците и наблюдателите със своите успехи в отблъскването на нашествениците.\n\n\tУвереността на Путин в способността на неговата армия да постигне триумф - дори с цената на огромни жертви и разрушения - отразява погрешно тълкуване на ангажимента на Запада да отвърне на неговата агресия. Западните съюзници непрекъснато увеличават доставките на оръжия до категории, които някога бяха смятани за невъзможни.\n\n\tВоенни представители от САЩ и Европа се опасяват, конфликтът скоро може да се превърне в артилерийска битка в стила на Първата Световна война, с практически застопорени фронтови линии. Такъв сценарий е по-изгоден за Русия, която има по-голямо население и военна индустрия.\n\n\tДипломатически, Русия се опитва да спечели привърженици сред незападните страни с призиви за разговори за примирие. Дори близки до Кремъл хора признават, че в момента тази цел е безнадеждна, като се има предвид изискването на Украйна за изтеглянето на руските войски от цялата ѝ територия като условие за каквато и да е договореност.\n\n\tПутин все още смята, че превъзходството на силите и готовността на Русия да даде най-големите човешки жертви от Втората световна война насам, ще му позволят да удържи победа. Ето защо е възможно през пролетта е възможно отново да се обяви мобилизация, докато икономиката и обществото все повече се подчиняват на нуждите на войната.\n\n\t\"Путин е разочарован от начина, по който вървят нещата, но не е готов да се откаже от целите си. Това просто означава, че пътят ще е по-дълъг, по-кървав и по-лош за всички\", казва Татяна Становая, основателка на политическата консултантска компания R.Politik.\n\n\tЗападните разузнавателни служби поставят въпроса дали Русия има ресурси за нова мащабна офанзива, дори и след като мобилизира допълнително 300 000 военнослужещи миналата есен. В същото време съюзниците на Украйна засилват военната помощ, готвят се за пръв път да доставят бронирани машини и бойни танкове, които могат да помогнат на украинците да пробият руските линии.\n\n\tМинимумът, който Кремъл би приел, би било временно примирие, което оставя на Русия контрола върху териториите, които войските ѝ в момента държат, за да спечели време за възстановяване на силите си, коментират информирани източници. Макар окупираните територии сега да са в по-малки граници от регионите, които Путин незаконно анексира през септември, това би оставило Русия с огромни земи, свързани с районите, които тя беше окупирала преди войната. Ето защо идеята за примирие при такива условия е неприемлива за Киев и съюзниците му.\n\n\t\"Освен ако нещо не се промени, ние наблюдаваме една война на изтощение като Първата световна война, която може да се проточи дълго във времето, защото и двете страни вярват, че времето е на тяхна страна\", казва Андрей Кортунов, ръководител на основания от Кремъл Руски съвет по международни отношения. \"Путин е сигурен, че или Западът, или Украйна ще се уморят\", допълни той.\n\n\tАко американският президент Джо Байдън не бъде преизбран през 2024 г., във Вашингтон може да настъпи \"по-голяма гъвкавост\" по въпроса за Украйна, смята той.\n\n\tНезависимо от свитите приходи в руския бюджет след въвеждането на петролното ембарго и таван на цените на петрола, възможностите на Путин да финансира войната засега не са сериозно ограничени. Русия все още има достъп към резервите си в юани, които на стойност около 45 млрд. долара, което би ѝ позволило да покрива бюджетните дефицити в продължение на 2-3 години.\n\n\t\"Тази година ще бъде много, много трудно на военните да прогонят руските сили от всеки сантиметър окупирана територия в Украйна\", заяви председателят на Съвета на началник-щабовете на САЩ Марк Мили на 20 януари след среща с военните министри на НАТО. \"Но аз мисля, че тази война, както и много други войни в миналото, ще приключи на някакъв вид маса за преговори\", добави той.",
		"sentiment": "pro-west"
	},
	{
		"title": "Унгария ще наложи вето на санкциите срещу Русия в областта на ядрената енергетика",
		"url": "https://www.mediapool.bg/ungariya-shte-nalozhi-veto-na-sanktsiite-sreshtu-rusiya-v-oblastta-na-yadrenata-energetika-news344303.html",
		"text": "Унгария ще наложи вето на всякакви санкции на Европейския съюз срещу Русия, засягащи ядрената енергетика, каза днес по държавното радио унгарският премиер Виктор Орбан, цитиран от Ройтерс.\n\n\tУкрайна призова ЕС да включи руската държавна компания за ядрена енергетика \"Росатом\" в санкционния си списък, но Унгария, където има построена от Русия атомна електроцентрала, която Будапеща планира да разшири с помощта на \"Росатом\", блокира подобно решение.\n\n\tОрбан повтори в интервю, че върху санкциите в областта на ядрената енергетика \"очевидно трябва да се наложи вето\".\n\n\t\"Няма да позволим планът за включване на ядрената енергетика в санкционния списък да се осъществи\", каза унгарският премиер и добави: \"За това не може да става и дума\".\n\t\t\n\n\tУнгария, която е страна членка на ЕС, неведнъж е критикувала санкциите на блока срещу Русия, въведени заради руската инвазия в Украйна, и казва, че те не успяват сериозно да засегнат Русия, докато създават риск за разрушаване на европейската икономика.\n\n\tЗападът не е въвеждал санкции срещу \"Росатом\" от началото на войната в Украйна.\n\n\tУнгарската АЕЦ \"Пакш\" разполага с четири малки, произведени в Русия реакторa ВВЕР 440 с общ капацитет близо 2000 мегавата, които влизат в експлоатация между 1982 и 1987 г.\n\n\tТази електроцентрала произвежда близо половината от електроенергията в Унгария и получава ядрено гориво от Русия.\n\n\tСъгласно споразумение с Русия от 2014 г. Унгария планира да разшири АЕЦ \"Пакш\" с още два произведени в Русия реактора с капацитет 1200 мегавата всеки.",
		"sentiment": "pro-west"
	},
	{
		"title": "Прокуратурата в Русия се захвана с песен, осмиваща руската инвазия в Украйна",
		"url": "https://www.mediapool.bg/prokuraturata-v-rusiya-se-zahvana-s-pesen-osmivashta-ruskata-invaziya-v-ukraina-news344296.html",
		"text": "Нова песен в изпълнение на известен руски комик, която осмива войната на Москва в Украйна и нейните поддръжници, беше дадена на прокурор от патриотична организация, предаде Ройтерс. Патриотичната организация смята, че песента уронва престижа на армията, което в Русия вече е престъпно деяние.\n\n\tНаписаната от Семьон Слепаков творба, озаглавена \"Приспивна песен\", с тъмна ирония оприличава Русия на майка, възхваляваща идеята за смърт на бойното поле в Украйна и която вярва, че е дълг на нейните синове да пожертват живота си за нейното собствено величие.\n\n\t\n\n\tПатриотична организация, наречена Фондация за защита на националното историческо наследство, днес информира държавната новинарска агенция ТАСС, че е дала песента на прокуратурата, за да бъде проверено дали тя нарушава закон, предвиждащ лишаване от свобода до пет години за уронване на престижа на въоръжените сили. Държавната прокуратура и министерството на правосъдието на Русия засега не са отговорили на оплакването.\n\t\t\n\n\tДепутати и телевизионни водещи от държавни телевизии също призоваха властите да предприемат действия срещу Слепаков, който работи от Израел от началото на наричаната от Русия \"специална военна операция\" в Украйна на 24 февруари миналата година.\n\n\tВ песента, един от стиховете на която гласи \"няма нищо по-добро от смърт в бой\", майката, която представлява Русия, казва на своя тригодишен син, че съжалява, че той е прекалено млад, за да се сражава. Тя нарича средния си син предател, тъй като той е служител в айти сектора в Европа и възхвалява най-възрастния си син, загинал в Украйна. Няма молитви, които да го отмият,/ Той е пленник на сатрапа в Европа./ Вероятно прекарва нощите си там със содомити./Той не вярва в Бога, а в Сатаната\", продължава текстът.\n\n\t\"И твоят по-голям брат отиде на война по договор./Той не продаде родината си за лате и чийзкейк./ Той се застъпи за приятелите си и за правдата./ И това, което говорят за него, са фейкове\", пее Слепаков, който е известен в Русия със своята музикална сатира и често се появяваше по телевизията.\n\n\tПатриотичната фондация твърди, че стиховете на песента му се подиграват на искрените чувства на руснаците, които са готови да се пожертват за своята страна.\n\n\tСлепаков има повече 1,4 последователи в \"ЮТюб\" (YouTube), където видеото на неговото изпълнение на песента има повече от 700 000 преглеждания от публикуването му във вторник. Някои слушатели написаха обидни коментари под видеото, а други благодариха на Слепаков за по техните думи умната му антивоенна песен.",
		"sentiment": "pro-west"
	},
	{
		"title": "Поредната руска ракетна атака срещу Украйна взе 11 жертви",
		"url": "https://www.mediapool.bg/porednata-ruska-raketna-ataka-sreshtu-ukraina-vze-11-zhertvi-news344253.html",
		"text": "Служители от спешните служби в Украйна казаха, че поредният руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.\n\n\tГоворителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.\n\n\tУкраинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.\n\n\tПо-рано днес кметът на Киев каза, че един човек е бил убит в столицата, като това е първата жертва на атака от началото на годината.\n\t\t\n\n\tУкраинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни, цитиран от Ройтерс.\n\n\tМосква е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.\n\n\t\"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n\n\tЖителите на Киев се скриха в столичните метростанции по време на въздушната тревога, обявена на територията на цялата страна, преди Русия да започне поредната серия от въздушни атаки по електропреносната мрежа.\n\n\tРакетните атаки бяха предшествани от нощни атаки с дронове, ден след като Украйна си осигури обещания за доставки на тежки бойни танкове от Германия и САЩ, за да подсили войските си – ход, който разгневи Москва.\n\n\tГоворителят на украинските ВВС Юрий Игнат каза, че 6 изтребителя Ту-95 се излетели от арктическата Мурманска област в Северна Русия и са изстреляли ракети. Киевските власти казаха, че ПВО е свалила всичките над 15 руски ракети, изстреляни по столицата, но заплахата не е преминала и гражданите не трябва да напускат укритията.\n\n\tМинути по-късно силни експлозии разтърсиха два квартала на Киев.\n\n\tГрадските власти съобщиха, че 55-годишен мъж е бил убит, а двама души са били ранени при поразяването на сгради извън жилищни райони в южната част на Киев.\n\n\tЩети има също в централната Виницка област и на други места.",
		"sentiment": "pro-west"
	},
	{
		"title": "След танковете Украйна поиска модерни западни изтребители",
		"url": "https://www.mediapool.bg/sled-tankovete-ukraina-poiska-moderni-zapadni-iztrebiteli-news344241.html",
		"text": "За Украйна осигуряването на западни бойни танкове бе само началото. След месеци дискусии, колебания и спорове в западния съюз, Берлин най-после реши да ѝ изпрати германски танкове \"Леопард 2\" , а САЩ - \"Ейбрамс\". Сега военното командване в Киев насочи вниманието си към следващата логична стъпка, която ще помогне за прогонване на руските нашественици – доставки на модерни западни изтребители, пише сайтът \"Политико\".\n\n\tВашингтон е заявил на Киев, че към момента доставката на самолети е невъзможна, твърди американски дипломат, запознат с разговорите. По думите му това е \"червена линия\". Високопоставен източник от ЕС е коментирал, че към днешна дата доставките на бойни самолети за Украйна изглеждат напълно немислими, но такава дискусия навряно ще има след 2-3 седмици. \n\n\n\tКлючът сега е в скоростта и обема\n\n\tУкраинският президент Володимир Зеленски приветства решението на западните съюзници за танковете, но предупреди, че от критично важно значение са срокът и обемът на доставките.\n\t\t\n\n\t\"Ключът сега е в скоростта и обема. Бързина при обучението на нашите сили, бързина при доставянето на танкове за Украйна. Количеството на танковете\", отбеляза президентът.\n\n\t\"Ние трябва да формираме такъв танков юмрук, такъв юмрук на свободата, след чиито удари тиранията вече да не се надигне\", заяви той.\n\n\tЗеленски освен това съобщи, че е говорил с генералния секретар на НАТО Йенс Столтенберг и е обсъдил с него набавянето на други видове въоръжение, от които Украйна има нужда.\n\n\t\"Трябва да се постигне напредък в други аспекти на сътрудничеството ни в областта на отбраната\", а именно ракети с голям обсег, артилерия и самолети за Украйна. \"Това е мечта. То е и задача. Важна задача за всички ни\", допълни той.\n\n\tЕвропейските съюзници уточняват броя на танковете\n\n\tСтолтенберг изтъкна, че обещаните на Киев танкове са в състояние значително да променят ситуацията. Сега съюзниците в НАТО уточняват точно какво количество германски танкове \"Леопард\" могат да заделят.\n\n\tПо данни от открити източници, на въоръжение в европейските страни има над 2000 танка \"Леопард 2\". Според украински военни, армията им се нуждае от няколкостотин танка за пробив на фронтовата линия.\n\n\t\"За да се промени нещо, на нас са ни нужни от 300 до 400 танка – това количество ще позволи да се променят правилата на играта\", коментира пред Би Би Си Юрий Сак, съветник на украинския военен министър.\n\n\t\"Сега тази \"танкова коалиция\" се състои от различни държави и ние все още нямаме ясна представа колко танка имат и колко възнамеряват да ни прехвърлят. Но ние казахме на нашите партньори колко танка ни трябват. Ако искаме да спрем ракетния терор срещу Украйна, имаме нужда от оръжия, които ще ни позволят да победим Русия на бойното поле. Колкото по-скоро победим Русия със западни оръжия, толкова по-скоро можем да спрем ракетния терор и да възстановим мира\", допълни той.\n\n\tПредставители на европейските страни казаха, че за доставянето на \"Леопард\"-ите в Украйна са необходими няколко месеца. Американските танкове пък ще бъдат предоставени в рамките на дългосрочната програма за подпомагане, те ще бъдат специално произведени, а няма да бъдат вадени от складовете. Предполага се, че доставката им ще се забави повече от година.\n\n\tБританските танковете \"Чалънджър\" да са в Украйна до края на март\n\n\tВеликобритания се надява танковете \"Чалънджър 2\", които доставя на Украйна, да пристигнат там до края на март, каза днес Алекс Чолк, един от тримата държавни министри към британското министерство на отбраната, предаде Ройтерс.\n\n\tПо-рано този месец Великобритания заяви, че ще изпрати в Украйна 14 от своите основни бойни танкове заедно с допълнителна артилерийска поддръжка.\n\n\t\"Намерението е това да стане в края на март\", каза държавният министър пред парламента в отговор на въпрос кога танковете ще пристигнат в Украйна.\n\n\tЧолк заяви, че от този момент украинските сили интензивно ще се обучават как да работят с бойните машини и как да ги поддържат.\n\n\tУкрайна иска изтребители четвърто поколение \n\n\tЗеленски отново повдигна въпроса за оборудването на украинските ВВС с по-технологични изтребители.\n\n\tЗа това, че украинското правителство ще търси доставка на западни изтребители от четвърто поколение, като американския F-16, потвърди и Юрий Сак, съветник на министъра на отбраната на Украйна.\n\n\tСледващото голямо препятствие ще бъдат изтребителите, каза той в интервю за Ройтерс.\n\n\t\"Ако ги получим, предимството на бойното поле ще бъде огромно [...] и не става дума само за F-16: имаме нужда от самолети от четвърто поколение.\"\n\n\t\"Първо не искаха да ни дадат тежка артилерия – после ни дадоха. После не искаха системи HIMARS – сега ни дадоха. Не искаха да ни дадат танкове, сега ни дават танкове . С изключение на ядрените оръжия - можем да получим всичко\", добави Сак.\n\n\tМного западни правителства обаче все още не са готови да доставят на Киев не само бойни самолети, но и нападателни оръжия като цяло.\n\n\tДоставката на каквото и да е оръжие, способно да порази цели дълбоко в Русия, се смята за твърде рисковано - западните правителства се страхуват, че това ще провокира Русия и ще предизвика нов кръг от ескалация на конфликта с непредвидими последици, отбелязва Би Би Си.\n\n\tЗеленски повтори отказа си от преговори с Путин\n\n\tУкраинският президент отново потвърди отказа си от преговори с Русия преди изтеглянето на руските войски от Украйна, съобщи ДПА.\n\n\tПреговори биха били възможни само ако Русия изтегли военните си, признае грешката си и в Москва има ново правителство, заяви Зеленски пред британската телевизия Скай Нюз в интервю на украински и английски език, излъчено днес. Само тогава разговорите ще бъдат възможни, каза той.\n\n\tПрезидентът вече забрани с указ в края на септември 2022 г. преговорите с руския президент Владимир Путин\n\n\tСега Зеленски подчерта, че среща с Путин няма смисъл.\n\n\t\"Те не искат да разговарят и това беше така още преди инвазията. Така реши президентът Путин\", каза той.\n\n\tЗеленски е убеден, че Украйна е само първата стъпка за Путин. Преди войната, каза той, е имало срещи с Путин. \"Видях човек, който казваше едно, а после правеше друго\", заяви украинският президент на английски език. \"Кой е той сега? След пълномащабната инвазия за мен той е никой.\", допълни Зеленски, визирайки Путин.\n\n\tВ интервюто Зеленски посочи, че руските войски нападат страната му, без да се взимат предвид жертвите. Освен това президентът призна, че украинските войски са подложени на натиск в Запорожката област в южната част на страната, както и в Източна Украйна.\n\n\tСловакия ще запази танковете \"Леопард\"\n\n\tСловакия не е готова да изпрати на Украйна своите танкове \"Леопард\", тъй като те заместват сега в словашките запаси бойните машини, които тя вече е изпратила на Украйна, предаде ДПА, като се позова на словашкия министър на отбраната Ярослав Над.\n\n\tСпоразумението, според което Германия ще достави на Словакия танкове \"Леопард 2А4С\", остава приложимо, каза Над днес за информационната агенция ТАСР.\n\n\tСпоред договора един танк \"Леопард\" бе предоставен на Словакия миналия декември от тогавашния министър на отбраната на Германия Кристине Ламбрехт, а още 14 танка ще бъдат доставени до края на тази година.\n\n\tДоставката на тези танкове е част от така наречената система за кръгова размяна, ръководена от германското правителство, за индиректно предоставяне на оръжия на Украйна чрез съюзниците, припомня агенцията. Според тази система доставените от Германия танкове \"Леопард\" заместват бойните машини на пехотата, които Словакия вече е изпратила на Украйна. За да окаже допълнителна помощ на Украйна, Словакия е готова да обсъди и предоставянето на съветските танкове Т-72, но в замяна ще трябва да получи подходящ заместител на тези бойни машини, каза Над.\n\n\tТанковете \"Леопард\" попълват мястото на бойните машини, които вече са изпратени на Украйна и затова те са необходими, добави той.\n\n\tЩе се разреши ли реекспортът на швейцарски оръжия за Украйна\n\n\tПарламентарна комисия в Швейцария препоръча да се отмени закон, който забранява на държавите да реекспортират швейцарски бронирани машини, оръжия и други военни материали за Украйна за нейната защита срещу Русия, като настоява, че тази стъпка няма да накърни неутралитета на страната, съобщи Асошиейтед прес.\n\n\tКомисията по политиката за сигурност към долната камара на швейцарския парламент гласува с 14 на 11 гласа вчера за разрешаване на изключение за реекспорт при случаи, свързани с употреба на сила, която нарушава международното право, каквото е нахлуването на Русия в Украйна преди 11 месеца.\n\n\tПридържането към концепцията за неутралитет е залегнало в швейцарската конституция. Гласуването в комисията на Националния съвет е само малка първа крачка и далеч не е сигурно, че правителството ще разреши подобно изключение.\n\n\t\"Мнозинството от комисията смята, че Швейцария трябва да даде своя принос към европейската сигурност, което изисква по-значителна помощ за Украйна\", заявиха от комисията. \"То също така вярва, че предложените изменения спазват закона за неутралитета, тъй като няма да позволят директен износ на военни материали за конфликтни зони, а ще включват само декларации от страните, купуващи швейцарски военни материали, в които те се задължават да не извършват реекспорт\".\n\n\tОт началото на войната през февруари миналата година Швейцария е изправена пред дебати, които често предизвикват разногласия за това в каква степен страната би искала и би могла да вземе отношение по конфликта в Украйна. Досега най-съществените ѝ решения бяха свързани с това да застане зад Европейския съюз, когато става въпрос за икономически санкции, което само по себе си разедини швейцарската политика. Разрешенията за реекспорт на швейцарско оръжие за Украйна, да не говорим за директни доставки от Швейцария, не бяха обсъждани, припомня АП.\n\n\tРусия обвини Запада в пряка и нарастваща намеса в Украйна\n\n\tРусия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщи Ройтерс.\n\n\t\"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.\n\n\t\"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.\n\n\t\"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност. Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n\n\tРуските войски напредват към град Угледар\n\n\tМагистралата Покровск-Угледар в така наречената Донецката народна република (ДНР) е прекъсната от руските сили. Новината съобщи Игор Кимаковски, съветник на назначения от Москва ръководител на ДНР Денис Пушилин, предаде ТАСС.\n\n\t\"Това, което мога да кажа ясно, е, че магистралата Покровск-Угледар вече е пресечена от нашите сили. А това, което лично чух, е, че има бой с леко стрелково оръжие\", каза той в ефира на Първи канал.\n\n\tПо-рано Кимаковски заяви, че руските сили са се окопали в покрайнините на Угледар и продължават да се сражават с украинските въоръжени сили там. Друг съветник на Пушилин заяви, че установяването на контрол над Угледар от страна на руските сили ще позволи да се спрат доставките на боеприпаси за група от украинските въоръжени сили, която обстрелва Донецк.\n\n\tСпоред Кимаковски сега главната задача на руските сили е \"не да атакуват Угледар фронтално, а да го хванат в клещи, както това беше успешно направено край Соледар и се прави сега край Артьомовск\". Той добави, че тази тактика досега е сработила.\n\n\tВъзможно е руските сили да провеждат спорадични и ограничени като участие на жива сила атаки, за да разпръснат и отвлекат вниманието на украинските сили и да създадат условия за започване на решителна настъпателна операция в Луганска област, посочи в своя оценка за ситуацията в Украйна американският мозъчен тръст Институт за изследване на войната.\n\n\tПрез последните няколко дни руските сили възобновиха настъпателните операции, а именно ограничени сухопътни атаки, в два основни сектора на фронта - в централната част на Запорожка област и в западната част на Донецка област. Украински официални лица отбелязват, че тези нападения се извършват от малки щурмови групи от 10 до 15 души и имат за цел да разрушат целостта на украинските отбранителни линии. Размерът и характерът на тези атаки обаче предполагат, че по-скоро става дума за атаки, които целят да отвлекат вниманието и да разстроят украинските сили в отделни райони на фронта, отколкото за съгласувани усилия за подновяване на настъпателните операции, допълват анализаторите от Института за изследване на войната.",
		"sentiment": "pro-west"
	},
	{
		"title": "Над 6500 руски войници са поискали да се предадат в плен с помощта на украински проект",
		"url": "https://www.mediapool.bg/nad-6500-ruski-voinitsi-sa-poiskali-da-se-predadat-v-plen-s-pomoshtta-na-ukrainski-proekt-news344272.html",
		"text": "Наказателната отговорност в Русия за доброволно предаване н плен и украинската гореща линия \"Искам да живея\" се появиха почти едновременно – съответно на 24 и 15 септември. Линията работи денонощно и въпреки че руснаците сега са изправени пред 3 до 10 години затвор за предаване, 6543 от тях са поискали помощ през последните четири месеца.\n\n\tТова каза пред британския The Guardian Виталий Матвиенко, представител на проекта I Want to Live на Координационния щаб за лечение на военнопленниците.\n\n\tПо думите му кандидатстват различни хора - от тези на първа линия до тези, които са застрашени от мобилизация. От всеки се изискват лични данни, потвърждава се самоличността на тези, включително и с помощта на персонален номер. Процесът е разделен на два етапа, каза Матвиенко:\n\n\tПърво, руски войници – мобилизирани, частично мобилизирани, все още немобилизирани – се обаждат на тази гореща линия и казват на чатбота: \"Ще се предам\". След това те са длъжни да оставят личните си данни. Когато войник влезе на територията на Украйна, той е длъжен да се обади отново и да каже: \"Ще се предам\", а украинските оператори ще му помогнат да стигне до безопасно място, където ще бъде посрещнат от специални части.\n\t\t\n\n\tКолко точно хора в крайна сметка са се отказали по този начин, Матвиенко не казва, но нарича проекта \"напълно успешен\". Според него всеки ден каналът Telegram получава от 50 до 100 съобщения и обаждания. Само през декември сайтът \"Искам да живея\" е посетен от 2 милиона души, от които 1,6 милиона от Русия.\n\n\t\"Всички, които се предадат доброволно, ще бъдат регистрирани като пленени в битка\", се казва в уебсайта на проекта. Това трябва да помогне за избягване на наказателно преследване в Русия. Освен това \"ще ви спести всички плащания и облаги, дължими на руския военен персонал\", обещават украинците.\n\n\tСпоред Матвиенко проектът, в който работят 10 оператори, се е преместил от киевския офис на Координационния щаб на секретно място преди месец от страх, че може да стане мишена за руска атака. А броят на обажданията зависи, наред с други неща, от ситуацията на бойното поле. \"По време на освобождаването на Херсон руснаците ни се обадиха и ни казаха: \"Само спасете душите ни, защото сме затънали някъде в калта, батальонът ни е напълно унищожен, останали са 10 войници, моля, изведете ни оттук\", казва Матвиенко.",
		"sentiment": "pro-west"
	},
	{
		"title": "САЩ поискаха от Турция да затвори небето си за Boeing-ите на руските авиокомпании",
		"url": "https://www.mediapool.bg/sasht-poiskaha-ot-turtsiya-da-zatvori-nebeto-si-za-boeing-ite-na-ruskite-aviokompanii-news344270.html",
		"text": "Администрацията на Джо Байдън настоява турските власти да затворят небето за самолети Boeing на руски авиокомпании, съобщава The Wall Street Journal, позовавайки се на източници, запознати с въпроса.\n\n\tСпоред тях американски служители са предупредили турските си колеги, че могат да бъдат изправени пред затвор и глоби, а турската икономика може да загуби експортни привилегии, ако Анкара предоставя услуги за доставка на резервни части и зареждане с гориво на американски самолети на руски компании.\n\n\tТвърдото предупреждение към Турция е дошло от Роузман Кендлър, заместник-министър на търговията на САЩ, който посети Анкара през декември.\n\n\tПрез февруари, малко след началото на руската инвазия в Украйна, Съединените щати наложиха строги санкции на руския авиационен сектор: полети до Руската федерация и Беларус на самолети, произведени в Америка или състоящи се от повече от една четвърт от американски компоненти, бяха забранени. Отсега нататък подобни полети изискват лиценз от Министерството на търговията на САЩ.\n\t\t\n\n\tВъпреки това само от 1 октомври 2022 г. руските авиокомпании са извършили 2100 полета на Boeing до Турция, включително Истанбул, Измир и Анталия, според изчисленията на Cirium.",
		"sentiment": "pro-west"
	},
	{
		"title": "Турция ще изпрати плаващи електростанции за Украйна",
		"url": "https://www.mediapool.bg/turtsiya-shte-izprati-plavashti-elektrostantsii-za-ukraina-news344264.html",
		"text": "Турция ще достави на Украйна плаващи електростанции с мощност 500 МВт, които могат да покрият потребностите от електроенергия на 1 милион домакинства, съобщи Анадолската агенция, позовавайки се на подписан меморандум между турската компания Karpowership и държавната енергийна компания на Украйна.\n\n\t\"Плаващите електроцентрали предлагат бързи, надеждни и гъвкави решения на проблема с електричеството и ние сме готови да помогнем на Украйна колкото може по-скоро\", заяви представителят на Karpowership Зейнеп Харези.\n\n\tМеморандумът предвижда плаващите електростанции с мощност 500 мегавата да започнат оперативно да доставят електроенергия в разпределителната мрежа на Украйна.\n\n\tОбсъжда се вариантът станциите да бъдат разположени на черноморски пристанища в Молдова и Румъния, които са свързани с украинската електропреносна мрежа и планът е тя да бъде захранвана от турските електростанции именно от тям. За да стане това, предстои да се проведат преговори с властите на Румъния и Молдова.\n\t\t\n\n\tKarpowership разполага с 36 плаващи електростанции с обща мощност до 6 гигавата.\n\n\tСегашните мощности позволяват на Украйна да внася около 500 млн. киловатчаса на месец, което се равнява на месечното потребление на 2 милиона домакинства, съобщи най-големият частен доставчик на електроенергия в Украйна ДТЕК холдинг.\n\n\tКъм 20 януари около 10% от енергийната инфраструктура на Украйна е напълно разрушена, а други 50% от съоръженията са повредени, каза Дмитрий Сахарук, изпълнителен директор на ДТЕК. По думите му недостигът на електроенергия за населението е средно 50%.\n\n\tПрез декември украинският президент Володимир Зеленски заяви в разговор с президента на САЩ Джо Байдън, че в резултат на руските ракетни удари е поразена 50% от енергийната инфраструктура на страната.\n\n\tРусия нанася масирани ракетни удари по украински енергийни обекти от 10 октомври 2022 г. Общо бяха извършени около 15 удара, във всеки от които имаше от 55 до 100 крилати ракети.\n\n\tПоследният обстрел е от днес, 26 януари. Според главнокомандващия на въоръжените сили на Украйна Валерий Залужни Русия е изстреляла 55 ракети с въздушно и морско базиране в Украйна, включително Х-101, Х-555, Кинжалс и Калибър. Украинските сили за ПВО успяха да свалят 47 ракети.\n\n\tПо време на обстрела е прекъснато електричеството в Киев, Киевска, Одеска, Днепропетровска, Черкаска и Кировоградска области. \"Това е принудителна превантивна стъпка, която ще избегне значителни щети на енергийната инфраструктура, ако вражеските ракети достигнат целта си\", заяви енергийната компания ДТЕК.",
		"sentiment": "pro-west"
	},
	{
		"title": "Зеленски призова за действия на ООН срещу депортирането на украинци",
		"url": "https://www.mediapool.bg/zelenski-prizova-za-deistviya-na-oon-sreshtu-deportiraneto-na-ukraintsi-news344246.html",
		"text": "Украинският президент Володимир Зеленски е призовал високопоставен служител на ООН да помогне за намирането на начин за разрешаване на една от сериозните последици от 11-месечната война – депортирането в Русия на хиляди украинци, както възрастни, така и деца, предаде Ройтерс. \n\tОт месеци Киев алармира за масови депортации в Русия, често в отдалечени райони на хиляди километри от Украйна. \n\tРусия отрича всякакви предположения за малтретиране и престъпни намерения и описва масовото преместване на хора като евакуация. \n\tВ редовното си видеообръщение Зеленски каза, че разговорите му с върховния комисар на ООН за бежанците Филипо Гранди са били съсредоточени върху \"нашите хора, които окупаторите са депортирали в Русия\".\n\t\t \n\tСтава дума за възрастни, за нашите деца. Има нужда от механизъм за защита и връщане на хората и за подвеждане под отговорност на виновните за депортациите, каза Зеленски. Сигурен съм, че ООН може да покаже лидерство и да разреши този проблем. \n\tЗеленски описа като геноцид политиката на Русия на задържане и принуждаване на бежанци да приемат руско гражданство. А украинският външен министър говори за \"организирано от държавата отвличане на деца\". \n\tГранди, който приключва обиколка в 6 украински града, каза, че е бил особено разтърсен от последиците от ракетния удар, убил миналата седмица 46 души в централния град Днепър. \n\tВиждал съм война на много места, каза Гранди във видео, публикувано в \"Туитър\". Но като виждам тези апартаменти, които са били разполовени… когато научавам, че хора са били убити с един удар, включително 6 деца под развалините, наистина нямам думи. \n\tЗеленски разкритикува неефективните усилия на други международни организации да се справят с въпроса за депортациите, сред които са Международният комитет на червения кръст и 57-членната Организация за сигурност и сътрудничество в Европа. \n\tВ официален украински портал, наречен \"Децата на войната\" са включени 459 деца, които са били убити, и 916 ранени. На сайта пише, че 14 711 деца са били депортирани, а 126 са се върнали. \n\tУкраински правозащитници говорят за възможна депортация на стотици хиляди хора. По данни на Държавния департамент на САЩ става дума за между 900 000 и 1.6 милиона депортирани украинци, сред които 260 000 деца.",
		"sentiment": "pro-west"
	},
	{
		"title": "Двама колумбийски доброволци са убити в Украйна при боеве с руската армия",
		"url": "https://www.mediapool.bg/dvama-kolumbiyski-dobrovoltsi-sa-ubiti-v-ukraina-pri-boeve-s-ruskata-armiya-news344244.html",
		"text": "Двама колумбийци, зачислили се в украинската армия, са били убити при сражения с руската армия, съобщи колумбийското външно министерство, цитирано от Франс прес.\n\n\t\"Двамата колумбийски граждани са се намирали в Украйна от декември миналата година и са били част от 49-и пехотен батальон на украинската армия\", посочва в изявление министерството. \n\t\"Според сведения от батальона и двамата са загинали в бой на 18 януари\", се казва в изявлението. \n\tМинистерството отбелязва, че \"от колумбийското посолство в Полша е установена връзка със съпругите на двамата граждани, които са информирани за процедурата по репатриране на телата.\n\t\t \n\tКолумбийски доброволци се бият и за двете страни в конфликта в Украйна. Някои служат в Чуждестранния легион за териториална отбрана на Украйна. Други - бойци от бившата марксистка партизанска групировка ФАРК (Революционни въоръжени сили на Колумбия) - се сражават в редиците на руските и просепаратистките сили в Донбас.",
		"sentiment": "pro-west"
	},
	{
		"title": "Русия ликвидира най-старата си правозащитна организация –  Московска хелзинкска група",
		"url": "https://www.mediapool.bg/rusiya-likvidira-nai-starata-si-pravozashtitna-organizatsiya-moskovska-helzinkska-grupa-news344236.html",
		"text": "Московският градски съд удовлетвори иска на руското правосъдно министерство за ликвидация на най-старата правозащитна организация в Русия - Московска хелзинкска група (МХГ). Формалната причина за принудителното закриване на организацията е, че тя е работила из цяла Русия, а не само в Москва, макар да е регистрирана като регионална организация. Правосъдното министерство твърди, че МХГ е нарушила \"пределите на териториалната си дейност\" и членове са участвали в събития \"извън своя регион\" - тоест извън Москва.\n\n\tМинистерството заведе съдебния иск след извънредна проверка, направена по искане на прокуратурата през ноември. На съда бе нужно само едно заседание по същество и по-малко от 20 минути, за да вземе решение. На защитата бе отказано да призове свои свидетели, предаде \"Москоу таймс\".\n\n\t\"Разрушавате правозащитното движение, унищожавате го\", каза Валерий Боршов, съпредседател на организацията, след произнасянето на съдебното решение в сряда.\n\n\t\"Ликвидирането на групата е сериозен удар за правозащитното движение не само в Русия, но и по света\", допълни той.\n\t\t\n\n\tГрупата, която е основана по съветско време, публикува годишен доклад за състоянието на човешките права в Русия.\n\n\tМХГ се отказа от чуждестранно финансиране през 2012 г., за да не бъде обозначена като \"чуждестранен агент\" по силата на закон, затрудняващ работата на организации, които получават средства от чужбина.\n\n\tМХГ е основана от екип съветски дисиденти – учени и правозащитници – през 1976 г., за да следи дали Съветският съюз изпълнява споразумение между Изтока и Запада, имащо за цел да постави началото на период на разведряване на отношенията. От 1996 г. до смъртта ѝ през 2018 г. известната съветска и руска правозащитничка Людмила Алексеева е председателка на МХГ.\n\n\tРешението за закриването на Московската хелзинкска група идва малко повече от година след като беше закрита друга известна правозащитна организация в Русия – центърът \"Мемориал\".",
		"sentiment": "pro-west"
	},
	{
		"title": "Германия изпраща танкове \"Леопард 2\" на Украйна, САЩ - \"Ейбрамс\"",
		"url": "https://www.mediapool.bg/germaniya-izprashta-tankove-leopard-2-na-ukraina-sasht---eibrams-news344195.html",
		"text": "САЩ и Германия обявиха в сряда, че ще изпратят десетки бойни танкове на Украйна. Първо дойде новината от Германия, че е взето решение да изпрати на украинската армия танкове \"Леопард 2А6\" (Leopard), които са смятани за най-добрите в света. В 19 часа българско време президентът Джо Байдън обяви, че САЩ ще изпратят на Украйна 31 бойни танка -  \"М1 ЕЙбрамс\" (M1 Abrams).\n\n\t\"САЩ и Европа са \"напълно единни\" в подкрепата си за Украйна срещу \"наистина бруталната агресия\" на Русия\", каза Байдън по време на изявлението си.\n\n\tТой уточни, че по-рано в сряда е провел \"дълъг разговор\" със съюзниците от НАТО, сред които германският канцлер Олаф Шолц, френският президент Еманюел Макрон, британският премиер Риши Сунак и премиерът на Италия Джорджа Мелони, за да продължи \"нашата тясна координация\".\n\n\t\"Русия е очаквала, че \"ще се разделим, но ние сме напълно, цялостно, напълно обединени\", каза още Байдън.\n\t\t\n\n\t\"Обявеното днес стъпва на усърдната работа на държави по света. То не е заплаха за нападение срещу Русия. Ако руските войски се приберат в Русия, където им е мястото, войната ще свърши днес. Това и искаме. Няма да позволим на една държава да краде територията на съседа си със сила\", каза Байдън.\n\n\t\n\n\tАмериканският президент благодари и на германския канцлер за взетото по-рано от Германия решение за изпращане на танкове.\n\n\t\"Благодаря на канцлера Шолц, че изпраща танкове \"Леопард\"... Канцлерът е глас на единство и близък приятел\", каза още американският президент.\n\n\tОт думите на Джо Байдън стана ясно, че доставката на танковете ще отнеме време, но не уточни колко.\n\n\tРешението на Германия\n\n\tСлед \"интензивни консултации\" с партньорите, Германия взе решение да предаде на Украйна рота от 14 танка \"Леопард 2А6\" от запасите на Бундесвера, заяви канцлерът Олаф Шолц на правителственото заседание в сряда. Обучението на украинските екипажи ще започне в Германия, а пакетът военна помощ ще включва също боеприпаси и техническо обслужване на машините, уточни той.\n\n\tБерлин освен това разрешава реекспорта на германски танкове от трети страни.\n\n\tЦелта е Германия и нейните съюзници да снабдят Украйна с общо два батальона или 88 танка.\n\n\tПървите танкове от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага, цитиран от ДПА.\n\n\tПо думите му обучението и определянето на маршрутите за доставка ще започне много скоро.\n\n\tПисториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".\n\n\tШолц каза, че Германия \"действа в тясно сътрудничество\" със съюзниците си.\n\n\tДългоочакваното решение дойде след като американски официални представители съобщиха, че е било постигнато предварително съгласие за САЩ да изпратят танкове \"М1 Ейбрамс\", за да помогнат на Киев да отблъсне руските сили, окопали се на изток, почти една година след началото на войната, предаде АП.\n\n\tВ танковата коалиция участват най-малко 10 европейски страни.\n\n\tНидерландия планира да предостави 18 танка Leopard, Полша -14, Норвегия - 8.\n\n\tИспания може би ще стане най-големият доставчик. По данни на El Mundo, правителството обмисля да изпрати до 53 машини.\n\n\tПортугалия е готова да даде 4 танка Leopard 2 от всичките си 37, които има на въоръжение, пише Correio da Manhã.\n\n\tФинландия, Франция и Дания също възнамеряват да доставят танкове.\n\n\tВеликобритания ще изпрати 14 танка Challenger-2, като целта на този ход бе най-вече да вдигне топката на Германия, която настояваше каквото и да е решение за танковете да бъде взето от съюзниците в НАТО, а не поотделно. Великобритания ще изпрати също така стотици бронирани машини и бронетранспортьори FV-432, известни също като \"Булдог\".\n\n\tСпоред британския министър на отбраната Бен Уолъс, това въоръжение ще увеличи значително възможностите на Украйна, \"която да премине от сдържане на руските войски към прогонването им от своята страна\".\n\n\tВ резултат на всичко това Украйна ще получи военна техника, снабдена с една от най-съвършените системи за управление на огъня: тя включва лазерни далекомери, устройства за нощно виждане и бордови компютър, който помага да се избират цели и да се насочват към тях. Новият оръжеен пакет трябва да помогне на Украйна да промени тактиката на войната, казаха американски и западни представители пред Си Ен Ен.\n\n\tВместо боеве за Бахмут, които са съпроводени с огромни загуби и от двете страни, стратезите на НАТО съветват Киев да се съсредоточи върху настъплението на юг.\n\n\tГлавна цел трябва да стане \"сухопътният мост\" в Крим, чрез който става снабдяването на руската групировка в анексираните украински региони. Миналата седмица в Германия се проведе среща между военните командвания на САЩ и Украйна. Сред обсъжданите въпроси бе ходът на по-нататъшните военни действия. Генералите освен това проведоха командно-щабни учения за бъдещо настъпление.\n\n\tГермания трудно превъзмогна колебанията\n\n\tШолц настояваше, че всяка стъпка за предоставяне на мощните танкове \"Леопард 2\" на Украйна трябва да бъде направена в тясна координация със съюзниците на Германия, главно със САЩ. Стигайки до съгласието на Вашингтон да се ангажира с някои от собствените си танкове, Берлин се надява рискът от евентуални ответни стъпки от страна на Русия да се разпредели между съюзниците.\n\n\tНатискът върху Шолц се засили тази седмица, след като Полша официално поиска от Германия да одобри изпращането в Украйна на танкове \"Леопард 2\" от полските запаси.\n\n\tДруги европейски страни също изразиха готовност да се разделят със собствените си бойни танкове като част от по-широка коалиция.\n\n\t\"Германия винаги ще бъде начело, щом става въпрос за подкрепата за Украйна\", заяви Шолц пред депутати, след като даде съгласие в Украйна да бъдат изпратени танкове \"Леопард 2\". Той добави, че в същото време Германия трябва да гарантира. че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.\n\n\tСпоред ръководителя на Федералната академия за политика на сигурност на германските военни Екехард Брозе ангажирането на САЩ с решението е от ключово значение, за да се избегне това Европа да се изправи сама пред въоръжената с ядрени оръжия Русия.\n\n\tНо Брозе посочи също и по-дълбокото историческо значение на това решение.\n\n\t\"Германски танкове още веднъж ще се изправят срещу руски танкове в Украйна\", каза той и добави, че това \"не е лесно решение\" за Германия, която се отнася сериозно към своята отговорност за ужасите на Втората световна война.\n\n\t\"И все пак това е правилното решение\", каза Брозе, като изтъкна аргумента, че зависи от западните демокрации как да помогнат на Украйна да спре военната кампания на Русия.\n\n\tЗеленски е признателен на Берлин. Имаме нужда от много \"леопарди\"\n\n\tУкраинският президент Володимир Зеленски заяви днес в разговор с Олаф Шолц, че е признателен за дадената от Берлин зелена светлина за изпращането на танкове \"Леопард\" на Киев, предаде Франс прес.\n\n\t\"Благодарим искрено на канцлера и на всички наши приятели в Германия\", написа Зеленски в \"Туитър\" и уточни, че е разговарял по телефона с Шолц.\n\n\t\"Първата стъпка бе направена\", заяви в \"Телеграм\" началникът на президентската канцелария Андрий Ермак.\n\n\tЕрмак призова и други западни страни да изпратят от тези бойни танкове, за да може Украйна да се противопостави на руската инвазия. \"Имаме нужда от много \"леопарди\", добави той.\n\n\tВъншният министър Дмитро Кулеба призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс.\n\n\t\"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.\n\n\tСъюзниците привестват\n\n\tБританският премиер Риши Сунак поздрави Германия , заявявайки, че това е \"правилното решение от страна на нашите съюзници и приятели от НАТО\", което ще \"засили отбранителния капацитет на Украйна\" срещу Русия.\n\n\t\"Франция приветства германското решение, което удължава и разширява помощта, която предоставихме с доставката на А Ем Икс 10 Ер Се\", заяви Елисейският дворец, имайки предвид леките бронирани машини, които Париж обеща на Киев.\n\n\tПолският премиер Матеуш Моравецки благодари на германския канцлер Олаф Шолц. \"Решението за изпращане на \"леопарди\" на Украйна е голяма стъпка към това да спрем Русия\", написа той в \"Туитър\".\n\n\tРусия: Това е катастрофален план\n\n\tГоворителят на Кремъл Дмитрий Песков определи намеренията на Германия и САЩ във връзка с танковете като \"абсурден\" и \"доста катастрофален план\".\n\n\t\"Просто заради технологичните аспекти това е доста катастрофален план. Главното е, че това е напълно явно надценяване какви потенциални възможности (доставката на танкове) би добавила към въоръжените сили на Украйна. Това е още една заблуда, и то доста дълбока\", каза говорителят на Кремъл.\n\n\tПесков предрече, че \"тези танкове ще изгорят също като всички други останали. С изключение на това, че те са доста скъпи и това ще легне върху раменете на европейските данъкоплатци\".\n\n\tРуското посолство в Германия заяви, че с решението си Берлин пренебрегва \"историческата си отговорност към Русия\", произтичаща от нацистките престъпления през Втората световна война, предаде Ройтерс.\n\n\t\"Това изключително опасно решение ще доведе конфликта до ново равнище на противопоставяне и противоречи на изявленията на германските политици, че Германия не желае да бъде въвличана в него\", заяви посланик Сергей Нечаев.\n\n\tРуският посланик във Вашингтон Анатолий Антонов коментира, че изпращането на американски танкове в Украйна ще бъде \"поредната явна провокация\" срещу Русия. \"Очевидно е, че Вашингтон целенасочено се опитва да ни нанесе стратегическо поражение\", напита той в Телеграм -канала на руската дипломатическа мисия.\n\n\t\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик\n\n\tПриносът на Испания \n\n\tПозицията на Мадрид за изпращане на над 50 танка е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.\n\n\tБелгия не разполага с танкове, но ще осигури ПВО\n\n\tБелгия не разполага с танкове, които да изпрати на Украйна, се очаква да осигури средства за противовъздушна отбрана и противотанкови оръдия за нападнатата от Русия страна, съобщи белгийският министър на отбраната Людивин Дедондер.\n\n\tТя уточни уточни, че от белгийските запаси вече са били предоставени картечници, гранатомети, каски, бронежилетки, генератори за ток, отоплителни уреди, средства за нощно виждане.\n\n\tБелгийските власти подготвят изпращането на допълнителни средства за химическа, биологична и радиоактивна защита, както и за унищожаване на подводници.",
		"sentiment": "pro-west"
	},
	{
		"title": "Украйна потвърди, че нейните войски са се изтеглили от Соледар",
		"url": "https://www.mediapool.bg/ukraina-potvardi-che-neinite-voiski-sa-se-izteglili-ot-soledar-news344225.html",
		"text": "Украинската армия потвърди днес, че се е изтеглила от Соледар - близо две седмици след като руските въоръжени сили обявиха, че са превзели града в Донецка област, Източна Украйна, предаде Ройтерс.\n\n\t\"С цел да запазим живота на личния състав, украинските сили за отбрана се оттеглиха от Соледар\", заяви говорителят на Източната войскова групировка на Украйна Сергий Черевати.\n\n\t\"(Силите ни) изпълниха своята главна задача да не позволят на врага системно да прониква в посока към Донецк\", каза Черевати.\n\n\tТой допълни, че украинските военнослужещи са се изтеглили към предварително подготвени отбранителни позиции.\n\t\t\n\n\tМосква представя битката за Соледар, намиращ се близо до Бахмут, като ключово важен град за превземане на целия Донбас, отбелязва АП.\n\n\tТози напредък приближава руските сили с една стъпка по-близо до Бахмут, но според военните експерти превземането на Соледар има по-скоро символично, отколкото стратегическо значение.\n\n\tМного от руските бойци около Соледар принадлежат към частната паравоенна компания \"Вагнер\" и според съобщенията там е имало кървави боеве.\n\n\tСлед нахлуването си в Украйна Русия превърна в свой приоритет установяването на пълен контрол върху Донбас - регион, съставен от Донецка и Луганска област, където тя подкрепя местното сепаратистко движение от 2014 г. Русия превзе по-голямата част от Луганска област, но около половината от Донецка област продължава да бъде под украински контрол, посочва АП.\n\n\tВземането на Соледар под контрол потенциално ще позволи на руските сили да прекъснат снабдяването за украинските войници в Бахмут, въпреки че не е известно доколко укрепени са новите отбранителни позиции на Украйна.\n\n\tИнститутът за изследване на войната коментира по-рано този месец, че падането на Соледар няма да е \"оперативно значително развитие и едва ли ще предизвести непосредствена руска обсада на Бахмут\". Според базирания във Вашингтон мозъчен тръст руската информационна кампания е \"преувеличила важността на Соледар\", който е малко градче, а в същото време продължителната и трудна битка е допринесла за изтощаването на руските сили.\n\n\tМоже би още по-притеснително за Москва е, че западната военна помощ за Украйна сега се засилва с доставката на танкове.\n\n\tГенералният щаб на въоръжените сили на Украйна съобщи днес, че през последните 24 часа руските сили са извършили четири ракетни, 26 въздушни и повече от 100 атаки с реактивни системи за залпов огън. Руските сили концентрират своите усилия за установяване на контрол върху Донецка област, предприемайки офанзива около укрепените градове Бахмут, Лиман, и Авдеевка, както и село Новопавловка, отбеляза неговият говорител Олександър Щупун.\n\n\tОсвен в Донецка област, руските атаки са били насочени срещу селища в североизточните Харковска и Сумска област, северната Черниговска област, най-източната Луганска област, югоизточната Запорожка област и южната Херсонска област.\n\n\tУкраинският президент Володимир Зеленски, превърнал се от професионален комедиант в международно признат военновременен лидер, навърши днес 45 години, предаде АП.\n\n\tСъпругата му, първата дама на Украйна Олена Зеленска, каза, че макар той да е същият както и когато се срещнали на 17 години, \"нещо се е променило - сега той се усмихва много по-рядко\".\n\n\t\"Желая ти да имаш повече поводи да се усмихваш. И знаеш какво е нужно, всички ние го знаем\", написа тя в \"Туитър\".\n\n\tДенис Пушилин каза, че части на \"Вагнер\" напредват в Бахмут\n\n\tНазначеният от Русия областен управител на Донецка област в Източна Украйна Денис Пушилин каза, че отряди от военизираната частна компания \"Вагнер\" напредват в град Бахмут, предадоха световните агенции.\n\n\tПушилин добави, че се водят сражения в квартали, които са били под украински контрол. Агенциите не могат да потвърдят тези информации от независим източник. Според Пушилин сражения се водят и в предградията на града.\n\n\tПо-рано този месец Русия обяви, че е превзела градовете Соледар и Клишчевка, които са северно и южно от Бахмут. Ръководителят на \"Вагнер\" Евгений Пригожин изтъкна, че неговата групировка е допринесла за този успех.\n\n\tА според Пушилин превземането на Соледар е направило възможно блокирането на украински пътища за доставка и е дало възможност на руските сили да контролират някои райони, от които украинските сили са извършвали атаки срещу руските войски в отговор на техни нападения.",
		"sentiment": "pro-west"
	},
	{
		"title": "Кадровите промени в Украйна продължиха с уволнението на петима областни прокурори",
		"url": "https://www.mediapool.bg/kadrovite-promeni-v-ukraina-prodalzhiha-s-uvolnenieto-na-petima-oblastni-prokurori-news344224.html",
		"text": "Петима висши прокурори бяха уволнени днес в Украйна, ден след като президентът Володимир Зеленски постави начало на най-значимите политически промени от началото на войната, предаде Ройтерс.\n\n\tУволнените служители са били освободени от длъжност от главния прокурор Андрей Костин \"по взаимно съгласие\", съобщи неговата канцелария. От сайта на канцеларията става ясно, че са били освободени началниците на областните прокуратури в Запорожка, Кировградска, Полтавска, Сумска и Черниговска област.\n\n\tДесетки висши украински служители, включително един от заместниците на главния прокурор, бяха освободени от длъжност вчера. Анализатори смятат, че става дума за реакция на неотдавнашни скандали, свързани с корупция и злоупотреби с власт.\n\n\tМеждувременно още един висш служител от украинското министерство на отбраната беше освободен от длъжност, заради скандала, свързан с покупки на храна за военните на завишени цени, предаде ДПА.\n\t\t\n\n\t\"Директорът на отдела по закупуване на продоволствие на министерството на отбраната (Богдан) Хмелницки беше уволнен\", съобщи снощи във \"Фейсбук\" ръководителката на антикорупционната комисия на украинския парламент Анастасия Радина.\n\n\tЗаместник-министърът на отбраната Вячеслав Шаповалов вече подаде оставка заради аферата.\n\n\tПрез почивните дни в украинските медии се появиха съобщения, че министерството на отбраната купува храна за войниците на цени до три пъти по-високи от тези в магазините за продажба на дребно. След това министърът на отбраната Олексий Резников съобщи за \"грешки\" в някои договори, които той наредил да бъдат преразгледани.",
		"sentiment": "pro-west"
	},
	{
		"title": "Зеленски настоя пред Макрон да не се допуска участието на руснаци в Олимпийските игри в Париж",
		"url": "https://www.mediapool.bg/zelenski-nastoya-pred-makron-da-ne-se-dopuska-uchastieto-na-rusnatsi-v-olimpiyskite-igri-v-parizh-news344213.html",
		"text": "Украинският президент Володимир Зеленски за пореден път заяви, че е против участието на руски спортисти на Олимпийските игри в Париж през 2024 г., предаде ДПА.\n\n\t\"Обсъдихме дипломатически стъпки за прекратяване на войната. Подчертах, че спортистите от Руската федерация не трябва да участват в Олимпийските игри в Париж през 2024 г.\", написа той в \"Туитър\", след като проведе телефонен с френския президент Еманюел Макрон.\n\n\tПрез декември Зеленски поиска от президента на Международния олимпийски комитет (МОК) Томас Бах да остави в сила за постоянно забраната за участие на руски спортисти в международни състезания.\n\n\tОлимпийската среща на върха на 9 декември допусна възможността атлетите от Русия и Беларус да се завърнат на международни състезания въпреки руската инвазия в Украйна. Тогава Олимпийски съвет на Азия (ОСА) поиска да се обсъди евентуалното разрешаване на спортистите от двете страни да участват в състезания под негова егида, при условие че те се състезават под неутрален флаг и без да се изпълняват националните им химни. Участниците в срещата се съгласиха да проучат тази възможност.",
		"sentiment": "pro-west"
	},
	{
		"title": "Украинският главнокомандващ дари наследство от $1 млн. на армията си",
		"url": "https://www.mediapool.bg/ukrainskiyat-glavnokomandvasht-dari-nasledstvo-ot-1-mln-na-armiyata-si-news344199.html",
		"text": "Главнокомандващият Въоръжените сили на Украйна ген. Валерий Залужни е наследил 1 млн. долара от американеца с украински произход Грегъри Степанец, а след това е дарил парите на украинската армия.\n\n\tПресслужбата на армията потвърди за дарението пред \"Ню Йорк Таймс\" и \"Украинска правда\". Това се е случило по-рано през януари, 2023 година.\n\n\tГрегъри Степанец е починал през октомври 2022 година, но не се уточнява дали той е бил роднина или познат на Залужни.\n\n\t\"Ню Йорк Таймс\" съобщава, че през изминалата година националната банка на Украйна е събрала над 500 млн. долара дарения от фирми и граждани в полза на украинската армия. За хуманитарна помощ са били дарени още около 20 млн. долара.\n\t\t\n\n\tЕдни от най-големите частни инициативи за събиране на пари за армията са били фондът \"Върни се жив\" и фондът на Сергей Притула, които са събрали над 200 млн. долара.\n\n\tФондът на Притула стана известен, след като купи сателит и бронетранспортьори за армията. Събрани бяха пари и за дронове \"Байрактар\", които турският производител след това подари на Украйна.",
		"sentiment": "pro-west"
	},
	{
		"title": "Украйна води преговори със съюзниците за ракети с голям обсег",
		"url": "https://www.mediapool.bg/ukraina-vodi-pregovori-sas-sayuznitsite-za-raketi-s-golyam-obseg-news344349.html",
		"text": "В ход са ускорени преговори между Киев и неговите съюзници относно искането на Украйна за ракети с голям обсег, които ще помогнат на страната да попречи на Русия да разрушава украинските градове, заяви високопоставен сътрудник на президента Володимир Зеленски, цитиран от Ройтерс в неделя. Междувременно самият Зеленски наложи санкции на 185 компании и лица, които подкрепят войната.\n\n\tРазговорите\n\n\tУкрайна получи обещания за западни бойни танкове, за да отблъсне руските и про-московски сили, които бавно напредват по част от фронтовата линия.\n\n\t\"За да отслабим драстично ключовото оръжие на руската армия - артилерията, която те използват сега по фронтовите линии - ние се нуждаем от ракети, които ще разрушат техните складове\", заяви президентският съветник Михайло Подоляк за украинска телевизия. Той добави, че на окупирания от Русия Кримски полуостров има над 100 артилерийски склада.\n\t\t\n\n\t\"Затова, първо, преговорите вече се водят. И второ, преговорите напредват с ускорен ритъм\", посочи Подоляк, без да даде повече подробности.\n\n\tУкраинският президент Володимир Зеленски също заяви по време на снощното си видеообръщение, че Украйна иска да предотврати руските атаки срещу жилищни зони и цивилни.\n\n\t\"Украйна се нуждае от ракети с голям обсег ..., за да лиши окупатора от възможността да разполага своите ракетни установки някъде далече от фронтовата линия и да разрушава украински градове\", каза той, цитиран от БТА.\n\n\tЗеленски заяви, че Украйна се нуждае от американски ракети ATACMS, които имат обсег от 297 километра. Вашингтон засега отказва да достави оръжието, отбелязва агенцията.\n\n\tСанкциите\n\n\tМеждувременно Зеленски наложи санкции на 185 компании и лица, подкрепящи Москва\n\n\t\"Компаниите и бизнесмените, които извършват железопътен превоз на персонал и военно оборудване в ползва на \"държавата агресор\", ще бъдат наказани, заяви Зеленски във вечерното си видео обръщение. Той каза, че иззетите активи ще бъдат използвани в полза на националните отбранителни усилия.\n\n\tБеларуски компании, които помагат на Русия с доставки, също са в списъка, включващ 182 фирми и три лица.\n\n\tЗеленски каза още, че Украйна работи за това други страни също да блокират активите на компаниите, и благодари \"на всички онези, които помагат за засилване на санкциите срещу Русия\" и на разследващите, които разкриват и преследват избягването от страна на Русия на наказателните мерки.\n\n\tЗеленски също така повтори искането си Русия да бъде изключена от Олимпийските игри в Париж следващата година и каза, че е писал до президентите на водещите международни спортни федерации да се ангажират с това в момент, когато Международният олимпийски комитет обмисля да върне достъпа на руските атлети до световния спорт.\n\n\tВ град Константиновка в Донецкия регион руски ракетни атаки срещу жилищни сгради отнеха живота на трима души и раниха 14 други в събота, заяви Зеленски.\n\n\tВизирайки перспективите за военна помощ от Запада, президентът подчерта, че Украйна спешно се нуждае от ракети с голям обсег, за да отблъсне подобни атаки.",
		"sentiment": "pro-west"
	},
	{
		"title": "ДСБ даде мандат за общи листи с \"Продължаваме промяната\"",
		"url": "https://www.mediapool.bg/dsb-dade-mandat-za-obshti-listi-s-prodalzhavame-promyanata-news344332.html",
		"text": "\"Демократи за силна България\" (ДСБ) даде мандат на коалиция \"Демократична България\" да се яви на парламентарните избори заедно с \"Продължаваме промяната\".\n\n\tРешението бе взето на национално съвещание на партията в събота. \n\n\t\"Националното съвещание на ДСБ подкрепя усилията на ръководството на партията за постигане на общо явяване на предстоящите предсрочни парламентарни избори на \"Демократична България - обединение\" с ПП \"Продължаваме Промяната\" като единствена възможност за тяхното спечелване, излизане от политическата криза и излъчване на управление\", се посочва в резолюция на партията.\n\n\tДСБ смята, че следващото управление трябва да реформира българските институции, да проведе истинска съдебна реформа, да изкорени корупцията и осигури икономически растеж, чрез който чувствително да се повишат доходите и благосъстоянието на българските граждани; да модернизира българската армия и служби, да изпълни необходимите условия за приемане на България в Шенген и еврозоната, да укрепи евроатлантическата ориентация на България и да се утвърди като надежден партньор в ЕС и НАТО, решително да противодейства на заплахите от Кремъл и всякакви опити за отклоняване от външнополитическа ориентация на България. \n\t\t\n\n\tНационалното съвещание на ДСБ оценява постигнатото от коалиционния формат \"Демократична България\" като успешно и посочва, че основна цел трябва да бъде запазването и бъдещо консолидиране на обединението.\n\n\n\t\n\t\tОт партията оценяват продължителното управление под формата на служебни правителства, назначени от президента Румен Радев, като опасно за демокрацията, евроатлантическата ориентация и икономическото развитие на България, и влиянието ѝ в региона.\n\t\n\t\t \n\t\n\t\tНационалното съвещание на ДСБ възлага на общинските и областните структури на партията да водят преговори за широко обединение на реформаторските сили с цел издигане на общи кандидатури на предстоящите местни избори.\n\t\n\t\t \n\t\n\t\tОтстраняването на ГЕРБ и ДПС от местната власт е единствената възможност за преодоляване на корупцията и феодализацията на българските общини, посочват от ДСБ.\n\t\n\t\t \n\n\n\tГости на съвещанието на ДСБ бяха Владислав Панев - съпредседател на ПП \"Зелено движение\", Христо Иванов - председател на ПП \"Да, България\", Кирил Петков - съпредседател на ПП \"Продължаваме Промяната\".\n\n\tАтанасов: Да разбием феодалния модел преди местните избори\n\n\tПредседателят на ДСБ Атанас Атанасов заяви по време на форума, че предсрочните парламентарни избори са изключително важни, защото от тях зависи кой ще управлява страната преди местните избори.\n\n\t\"Трябва да разбием феодалния модел на управление на местната власт, защото местните феодали на ГЕРБ, които владеят над 80 общини и имат силата на тези мрежи по места, те генерират властта досега\", посочи той.\n\n\tЗаедно трябва да направим така, че след следващите избори да осигурим победа и на местните избори, след което заедно да обърнем курса на нашата държава, заяви председателят на ДСБ.\n\n\tАтанасов очаква битката за местната власт да е ожесточена.\n\n\tРеставраторските сили очевидно са стигнали до заключението, че играта на изтощение, в която вкараха политическата система на страната, вече е спечелила, и че те влизат във фазата на търсене на своя реванш, смята той. Борисов и неговите приятели искат да се върнат във властта на бял кон, заяви Атанасов.\n\n\tТази пролет няма да бъдат проведени поредните избори, тази пролет ще бъде проведена битката между гореспоменатите реставраторски сили и ние, реформаторските сили, коментира председателят на ДСБ.\n\n\tТази битка ще бъде или ние, или те, и аз лично вярвам, че можем да я спечелим, само и единствено ако и този път, както през 1997 г., извървим пътя на обединението и концентрацията на демократичните сили, допълни той.\n\n\tПо думите му тогава ще спечели проевропейският вектор в българската политика.\n\n\tКирил Петков: Започва обединението на добрите сили\n\n\tСъпредседателят на \"Продължаваме промяната\" (ПП) Кирил Петков определи като първа стъпка на голям процес обединението между формацията му и коалицията \"Демократична България\" (ДБ), които преговарят за общо явяване на изборите на 2 април.\n\n\t\"Процес, който се казва обединението на добрите сили. Всички демократични общности, партии, хора с каузи и с активности, с идея България да бъде различна държава, да бъде просперираща, започваме голямото обединение. Това, което ще видите е, че следващите три месеца този процес ще продължи като една лавина\", каза Петков.\n\n\tХристо Иванов: Не очаквам листите да са определящи за коалицията\n\n\tСъпредседателя на ДБ Христо Иванов посочи от своя страна, че не очаква листите за предстоящите избори да са определящи за коалицията.\n\n\t\"Аз не очаквам листите да бъдат определящи. Определяща е политиката, политическата посока\", посочи той.\n\n\t\"Успехът за следващите избори е да намерим онази формула на участие в тях, която да ни позволи да излъчим силно демократично реформаторско управление\", каза Иванов.\n\n\tПредстоят разговори\n\n\tВ петък в предаването \"Панорама\" Никола Минчев от ПП каза, че сериозно се обмисля обединение с \"Демократична България\". Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.\n\n\tТой окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно, в което ще вземат участие и граждански организации. \"Не може да го характеризираме като чадър, това е една платформа\", обяви Никола Минчев.\n\n\tПо-рано през седмицата в кулоарите на парламента съпредседателят на \"Демократична България\" Христо Иванов също потвърди, че се водят разговори с \"Продължаваме Промяната\" за общо участие във вота, но подчерта, че все още няма нищо финализирано в преговорите за коалиция.\n\n\tДСБ предупреди за още компромати от ГЕРБ\n\n\t\"Учудвате ли се, вече сме в предизборна кампания и компроматите, които извират от ГЕРБ, ще извират още повече. Търговията и със специална продукция в България е свободна\", каза Атанас Атанасов.\n\n\tТой коментира думите на Бойко Борисов, че представители на правителството на \"Продължаваме промяната\" са забогатели заради посредничеството за оръжие с Украйна.\n\n\t\"Важното е друго. Аз бях част от делегацията на премиера Петков, когато ходихме в Украйна и срещата със Зеленски. Знаете ли кое беше основното изречение на разговорите в един бункер? Г-н Зеленски каза: Благодаря на българското правителство, че не пречи на нашите търговски отношения с вашата военна индустрия\", обясни Атанас Атанасов.",
		"sentiment": "pro-west"
	},
	{
		"title": "Шефът на Народния театър се подвизава в ръководството на партия с лого петолъчка",
		"url": "https://www.mediapool.bg/shefat-na-narodniya-teatar-se-podvizava-v-rakovodstvoto-na-partiya-s-logo-petolachka-news344321.html",
		"text": "Директорът на Народния театър Васил Василев стана национално известен заради публичния конфликт около пиара на театъра Велислава Кръстева, атакувана от режисьора Александър Морфов да напусне поста, защото е протеже на ДПС и Ахмед Доган. Василев зае твърдо страната на Кръстева. Избухналият през ноември конфликт продължава, макар и замразен.\n\n\tСлабо известен за обществото факт е партийната принадлежност на Васил Василев.\n\n\tПрез 2013 г. той бе назначен за зам.-министър на културата в кабинета \"Орешарски\" от квотата на БСП.\n\n\tКъм днешна той е член на оперативното бюро на партия \"Българска прогресивна линия\" (БПЛ), показа проверка на Mediapool (виж снимката – б.а.). Това е партията, която бившият депутат Красимир Янков създаде и оглави, след като напусна със скандал БСП.\n\t\t\n\n\tКрасимир Янков: Да, Василев е в ръководството на партията\n\n\tСамият Красимир Янков потвърди пред Mediapool, че Васил Василев все още е в оперативното ръководство на \"Българска прогресивна линия\" . Той уточни, че партията е функционираща. Повод за този въпрос бе, че сайтът ѝ не е обновяван от изборите през ноември 2021 година, а телефоните за контакт се оказаха неработещи. Mediapool потърси коментар и от самия Васил Василев, но той не отговаряше на многобройните повиквания на мобилния си телефон. Същия въпрос му изпратихме и на есемес, но отново без резултат.\n\n\n\tСкирйншот от сайта на Българска прогресивна линия\n\n\tТой не би трябвало да има проблем с партийната си принадлежност, тъй като няма законово изискване директорите на театри да са деполитизирани.\n\n\tПроверка на Mediapool установи още, че Василев е бил кандидат за депутат на Българска прогресивна линия през 2021 г.\n\n\t\n\n\tЛогото на БПЛ е стилизирана петолъчка. Сред оскъдната програмна платформа, публикувана на сайта, виждаме, че сред приоритетите ѝ е изграждането на АЕЦ \"Белене\". Самият Красимир Янков, както и други политици от БСП и останалите леви партии, винаги са защитавали руския проект за втората атомна централа.\n\n\tНяколко месеца преди края на 44-ото Народно събрание Янков, Лало Кирилов, Николай Иванов, Димитър Стоянов и Георги Андреев напуснаха БСП и парламентарната група на партията. След това те решиха да крепят крехкия кворум на тогавашните управляващи от ГЕРБ, а в замяна правилникът на парламента бе променен и независимите депутати започнаха да се третират почти като парламентарна група.\n\n\tПоне според сайта на БПЛ, в момента всичките четирима напуснали БСП с Янков са членове на оперативното бюро на партията, в което е и шефът на Народния театър.\n\n\tНа изборите през ноември 2021 година партията е спечелила 0.06% или 1498. БПЛ не е участвала във вота през октомври 2022 година, но сега се очаква да участва в лявото обединение \"Левицата!\", в което влизат и други от нароилите се през годините от БСП партии напуснали или изгонени социалисти като \"Движение 21\" на Татяна Дончева, \"Изправи се България\" на Мая Манолова и АБВ на Румен Петков.\n\n\tПартийното членство на Василев в Българска прогресивна линия не противоречи на заеманата от него позиция на директор на Народния театър \"Иван Вазов\", показа проверка на Mediapool. В обявените критерии в конкурса за заемането на този пост липсва забрана за членуване в партийна формация.\n\n\t\"Културни институти не могат да бъдат трибуна на политическа пропаганда, но е право на всеки творец, културен деятел или служител да има своята партийна принадлежност, защото ние сме пълноправни членове на обществото с всичките отговорности, произтичащи от това. В изпълнение на служебните си задължения, Велислава Кръстева не е дала по никакъв начин изрази на своите политически възгледи и партийна принадлежност\", коментира директорът на Народния театър пред БНР в края на ноември.\n\n\tОт самото начало на конфликта, свързан с Кръстева, Василев твърди, че това е вътрешен проблем на театъра и ще бъде решен вътрешно. Към момента не е решен. Александър Морфов продължава периодично да протестира срещу присъствието на Кръстева в театъра, като драска върху вратата на кабинета ѝ надписи \"ДПС\", Връзки с обществеността на Ахмед Доган\", \"Изчезвай\" и пр. За последно подобни послания са надраскани на вратите на Василев и Кръстева преди около три седмици, но от театъра отричат да е имало такова нещо, въпреки поредното признание на Морфов, че той е \"извършителят\".",
		"sentiment": "pro-west"
	},
	{
		"title": "Икономиката на София расте, неравенствата в доходите също",
		"url": "https://www.mediapool.bg/ikonomikata-na-sofiya-raste-neravenstvata-v-dohodite-sashto-news344315.html",
		"text": "Икономиката на София продължава да расте с по-големи темпове от средните за страната. Близо 43% от БВП на България за 2021 г. (последните официални данни са за тази година) се падат на столицата. Заплатите в София остават най-високите за страната. Заплащането в IT сектора вече надхвърля 4000 лева. Заплатите в туризма и ресторантьорството, които са най-ниските според официалната статистика, са 4 пъти по-ниски.\n\n\tТова показва икономическият профил на София, представен в петък от Института за пазарна икономика (ИПИ), представители на Столичния общински съвет и на софийската агенция за инвестициите.\n\n\tБВП – 5 по-голямо от това на Пловдив\n\n\tСпоред данните, оповестени от НСИ в петък, БВП на София през 2021 г. надхвърля 59 млрд. лева. Той е над 5 пъти по-голям от този на Пловдив и 7 пъти над БВП на Варна. Делът на столичната икономика в този на страната вече е близо 43%. Увеличаването на тежестта му в последните 20 години е трайна тенденция. В началото на хилядолетието БВП на София е бил 30% от този на страната.\n\t\t\n\n\tРасте и БВП на глава от населението. Той вече надхвърля 45 000 лева, което е над 2 пъти повече от средното за страната.\n\n\n\t\"София изпреварва всички други икономически центрове дори, отчитайки разликата в мащаба. А причината е доминацията на сектора на услугите, който е най-силен в София. За три години БВП на човек от населението в столицата е нараснал с 26% при 19 на сто за цялата страна\", коментира Петър Ганев от ИПИ.\n\n\t38 млрд. лева е брутната добавена стойност на услугите, което е 86% от добавената стойност в столичната икономика. Тук основна роля има IT секторът, който е почти изцяло съсредоточен в София. Столицата носи близо една четвърт от добавената стойност на индустрията в страната и половината от тази на услугите. В някои сектори като този на информационните технологии този дял достига 80%.\n\n\tКъм момента добавената стойност в търговията остава най-висока – 8.5 млрд. лева. На второ място е IT секторът с 8.3 млрд. лева. Прогнозата е, че в следващите години дигиталните индустрии ще изпреварят търговията по този показател. Предприятията от IT сектора в София дават 88% от добавената стойност в национален мащаб. В сферата на професионалните и административни услуги, в които влиза и аутсорсингът, този дял е 70 на сто.\n\n\tОколо 171 млрд. лева са приходите на предприятията в столицата за 2021 г. Ръстът спрямо предходната година е 22.6 на сто. \"Най-голямо влияние за този резултат имат няколко сектора като търговията, енергетиката и дигиталните услуги\", отбеляза Петър Ганев. Той добави, че ръстът се дължи и на инфлацията.\n\n\tНад 4000 лева средна заплата в IT сектора\n\n\tДанните показват още, че най-бързо расте броят на заетите в IT сектора. Те са близо 100 000 души, а средното им заплащане е над 4000 лева – най-високото за столицата. На първо място по заети е търговията със 149 000 души.\n\n\t\n\n\tСредната заплата в София надхвърля 2000 лева. За 5 години ръстът е с 600 лева. Неравенствата в заплащането обаче се увеличават. Най-ниските средни доходи са в сферата на туризма и ресторантьорството – около 1000 лева или 4 пъти по-ниски от тези в дигиталните услуги. Аутсорсингът и финансите постепенно настигат информационните технологии по заплащане, но остават далеч назад.\n\n\tНаселението намалява и застарява\n\n\tВ София се концентрира все по-голям дял от населението на страната, въпреки че като общ брой жителите на града намаляват. В София живее 19.5% от населението на страната при 17.5 на сто при предишното преброяване през 2011 г.\n\n\tСпоред данните от преброяването от 2021 г. в столицата живеят 1.27 млн. души. За десетте години между двете преброявания на населението то е намаляло с над 17 000 души.\n\n\n\tОт ИПИ коментираха, че София все още привлича хора то миграция, но губи от естествен прираст. Влияние има и високата смъртност заради Covid-19.\n\n\tКакто в цялата страна, така и в София има тенденция за застаряване на населението. Струпването на хора се премества от 20-29 годишните към 40-49 годишните. Това ще се отрази на пазара на труда в бъдеще. Трудоспособното население (15-64 години) е намаляло с 92 000 души за десетилетие. Това се отразява и на икономиката, тъй като трябва да се прави повече добавена стойност с по-малко хора.\n\n\tВ София безработицата остава рекордно ниска – 1.8%. Освен това делът на трайно безработните е много по-малък в сравнение с не толкова добре развитите икономически райони.",
		"sentiment": "pro-west"
	}
]