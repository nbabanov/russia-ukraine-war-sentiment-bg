[
	{
		"title": "Проф. Андрей Пантев: Войната в Украйна е отвратителна. Може да прерасне в световна",
		"url": "https://epicenter.bg/article/Prof--Andrey-Pantev--/306851/11/0",
		"text": "Войната в Украйна е идиотска, каза в предаването \"Говори сега\" по БНТ историкът проф. Андрей Пантев. \"Самолети, танкове - но вътре не са англичани, французи и авериканци, а са славяни, православни.\"\n \n\"Абсолютна победа не може да има, колкото имаше победа във Виетнам и в Корея. Но това потриване на ръце, че има конфликт далеч от нас, но ние печелим от него, е една от най-отблъскващите черти не само на т.нар. Запад, но и на цялото човечество\", каза проф. Пантев.\n \nНа въпроса ще спечели ли Западът, ще спечели ли Украйна, той отговори така:\n \n\"Най-голямата опасност за Русия е да бъде разкъсана отвътре. При Елцин това беше, ако не близо, то възможно. Но руснакът, закачиш ли го на тема национално потисничество или насилие, той се обединява. И затова много белогвардейци, репресирани от съветската власт, застанаха на страната на Сталин по време на хитлеристката инвазия. Руснаците обичат силен лидер. Исторически познавам руснаците, не битово. Но едно е ясно - че това е страна, различна. Това е смъртният й грях. Вторият й смъртен грях е, че е много богата с ресурси. Третият - че руснакът предпочита да е беден, отколкото подчинен от чужденци.\"\n \nИдеята за добрия народ и лошото правителство е комична. Добрият народ излъчна лошото правителство, каза още проф. Пантев. \"Всички сме виновни, ако управлява някой, който се разполага безконтролно и безсъвестно с нашата съдба. Дали е икономическа, дали е териториална, няма значение\", продължи той.\n \nЗа македонците той каза, че са \"исторически българи\". Запитан защо ни бият, защо бият братята си, отговори: \"Защото са българи. Вижте сърбите - те се бият също, но на война. Но в битово отношение те се отнасят много по-топло едни към други, отколкото ние. Има нещо непреодолимо - \"он че ми каже!\" Това не е братско отношение.\"\n \nНе идеите правят хората, хората правят идеите, заяви още историкът. И добави, че винаги се е отнасял с подозрение към идеи като тази да се въведе двукамерен парламент или президентска република. Не това, хората трябва да се променят, е неговата присъда.\n \nТой даде пример, че в Англия има по-малко правила, отколкото в Китай, но попита риторично коя страна е по-демократична.\n \nТрябва да се променим тук - в сърцето, да разберем, че да си българин не е угнетение, но не е и чест, посочи той.\n \n\"Политиците говорят по един и същи начин. Да ругаеш, не означава, че имаш характер. Най-ми допада нашият цар, защото той е роден цар. Той посрещна поражението в избори по най-достоен начин. Не каза, че изборите са фалшифицирани, не каза, че пак ще се завърне, не каза, че е несправедливо. Да понесеш едно поражение се иска повече мъжество, отколкото да триумфираш при една победа\", каза историкът.\n \nПопитан какво ще пишат учебниците по история за днешните времена, той каза:\n\"Времена на безличие, приспособяване, раболепие, стремеж да се харесаш на другите. Какво значи модернизация, демократизация? Приличай на чен, но колко си заприличал, ще кажа аз. Това е доста тягостно и угнетително. Но нещо, което е хубаво, няма нищо лошо, че сме го възприели.\"\n \n\"Величието се определя от живота на хоратав една страна. В края на XVII век Швеция престава д абъде велика страна и швеците стават щастливи хора. Да доставяш оръжие не е най-благотворното миротворчество, независимо на коя страна ги доставяш, ти фактически ставаш съучастник. По време на Първата световна война България разрешава немците по нейните железници да доставят на Турция, своя съюзник тогава, оръжие. И се приема слд това, че с това България взима съучастие, а след това и участие в Първата световна война.\"\n \n\"Всеки политик е силен егоцентрик, не егоист, той иска да изтъкне себе си\", каза още проф. Пантев. И посочи, че политиците след успешна революция стават не никои, а президенти и министри. \"И това буди съмнение - ти какво искаш, добро за другите или за себе си.\"\n \n\"Вижте каква апатия обхваща днес целия свят! Лидери няма, защото няма идеи. За да си лидер, трябва да тръгнеш с една идея. И затова човечеството е изправено през опасността от война. Когато всички други средства са изчерпани или пък изпробвани и не работят, настъпва едно свирепо въоръжено стълкновение. Така започва и Първата, и Втората световна война\", подчерта проф. Андрей Пантев.\n \nНа въпроса има ли опасност войната в Украйна да прерасне в световна война, историкът каза:\n\"Много вероятно. Тя почти е прераснала.\"\n \nА на коментара, трябва ли да сме спокойни, че тогава България ще бъде от добрата страна, коментира: \"Че кога България е била от добрата страна? Единствената православна страна, която е съюзник на австро-германския блок по време на Първата световна война, е България. В България има едно чувство за безнаказаност. Когато побеждава в Балканската война, изведнъж в пресата започва една словестна вакханалия: \"България не може без Солун! България не може без Одрин! Трябва да си вземем всичко!\" И после се оказа, че можем и без Солун, и без Одрин. Затова германо-българският договор повреме на Втората световна война е естествен - ние сме реваншистка сила. Ние имаме претенции към всички съседни страни - основателни от етническа гледна точка. Но кой ще направи съюз с България и ще се скара с всички останали балкански страни?\"\n \n \n \nПоследвайте Епицентър.БГ вече и в Телеграм и Туитър!"
	},
	{
		"title": "Бивш полски външен министър: Причина за окаяното състояние на Украйна е мегаломанията и корупцията й",
		"url": "https://epicenter.bg/article/Bivsh-polski-vanshen-ministar--Prichina-za-okayanoto-sastoyanie-na-Ukrayna-e-megalomaniyata-i-koruptsiyata-y/306840/11/0",
		"text": "Корупцията и мегаломанията доведоха Украйна до плачевното състояние, в което се намира в момента.\nТова заяви в интервю за Krytyka Polityczna бившият полски външен министър Радослав Сикорски, който сега е евродепутат.  Полският политик каза, че украинският елит крие корупцията и губи време като отвлича вниманието с истории за голямата игра със САЩ, Русия, Китай и Европа.  Бившият външен министър изтъкна, че след напускането на Съветския съюз Украйна е била в по-добро състояние от Полша, с плодородна земя, атомна електроцентрала и добре развита авиационна индустрия. А в началото на руската специална операция за защита на Донбас БВП на страната вече е четири пъти по-малък от този на Полша.  Сега украинците трябва да платят скъпо за действията на сегашното правителство, заключи Сикорски. Той бе политикът, който написа в Туитър \"Благодаря, САЩ!\" след взривяването на \"Северен поток 1 и 2\".  На 26 януари американският милиардер и основател на \"Майкрософт\" Бил Гейтс заяви, че правителството в Киев е едно от най-лошите в света заради голямата си корупция, което е много тъжно за народа на Украйна. Той добави също, че украинската земеделска земя е много по-плодородна от американската и е житницата на Европа.  В същото време общественикът и журналист от Одеса Леонид Щекел в разговор с \"Известия\" нарича Украйна \"страна, която не се страхува от корупцията\". Той заяви, че финансовите престъпления в страната са станали още по-разпространени и това предизвика сериозни кадрови промени в Украйна.  На 25 януари публицистът Матю Парис отбелязва в статия на уебсайта на британското списание The Spectator, че Украйна ще остане корумпирана и бедна страна и след края на военните действия. Украйна е много гъсто населена, много бедна и много далеч от модела на модерна, либерална и демократична западна държава - каза Парис.  Русия продължава специалната операция за защита на Донбас, която започна на 24 февруари 2022 г. Решението беше взето на фона на влошаващата се ситуация в региона поради засиления обстрел от страна на украинските сили.  Източник iz.ru, \"Гласове\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Зеленски призна, че ситуацията на фронта в Украйна е изключително обострена",
		"url": "https://epicenter.bg/article/Zelenski-prizna--che-situatsiyata-na-fronta-v-Ukrayna-e-izklyuchitelno-obostrena/306796/7/0",
		"text": "Украинският президент Володимир Зеленски каза, че ситуацията на фронта в Украйна е изключително обострена, особено в Донецка област, където Русия засилва офанзивата си, предадоха Ройтерс и БТА.  В традиционното си вечерно изявление Зеленски заяви, че руските сили не само щурмуват украински позиции, но разрушават градове и села около тях.  Зеленски също така обвини в лицемерие ръководителя на Международния олимпийски комитет Томас Бах и го покани да посети град Бахмут, една от най-горещите точки на войната с Русия, предаде Франс прес.  \"Каня господин Бах в Бахмут, за да види със собствените си очи, че неутралитетът не съществува\", заяви Зеленски. В изявлението си той обеща и да работи, както той каза, за прочистване от лицемерието на ръководството на международните олимпийски структури.  \"Очевидно е, че всяко неутрално знаме на руските спортисти е изцапано с кръв\", заяви Зеленски.  Въпреки неколкократните призиви от страна на Украйна за забрана на руски и беларуски спортисти да участват в Олимпийските игри в Париж през 2024 г., Международният олимпийски комитет заяви в сряда, че проучва възможността да им разреши да участват под неутрално знаме.  Серия от задкулисни маневри освен това бе предприета през есента, за да бъдат върнати в олимпийските прояви руснаците и беларусите, изключени от повечето международни спортни прояви от началото на руската инвазия в Украйна.  Тези предложения породиха гнева на украинците. Вчера украинският министър на спорта Вадим Гутцайт заплаши с бойкот Олимпийските игри догодина, ако призивите на Украйна не бъдат чути.  \"Но ние ще направим всичко, за да защитим светът спорта от всякаква намеса на терористичната държава, която просто би била неизбежна, ако руските спортисти участват в Олимпийските игри в Париж\", заяви Зеленски.  \"Русия трябва да спре агресията си и терора си. И само след това ще бъде възможно да се обсъжда руското участие в контекста на олимпизма\", допълни държавният глава.\n \nПоследвайте Епицентър.БГ вече и в Телеграм и Туитър!"
	},
	{
		"title": "Никола Минчев: Знаехме, че България изнася не директно оръжие за Украйна",
		"url": "https://epicenter.bg/article/Nikola-Minchev--Seriozno-se-obmislya-obedinenie-s--quot-Demokratichna-Balgariya-quot-/306795/2/0",
		"text": "Сериозно се обмисля обединение с \"Демократична България\", потвърди в \"Панорама\" по БНТ Никола Минчев от \"Продължаваме Промяната\".  Националният съвет на ПП е дал мандат за разговори и за местните, и за предстоящите парламентарни избори, заяви Никола Минчев.  Той окачестви евентуално обединение между \"Демократична България\" и \"Продължаваме промяната\" като реформаторско, демократично, прозападно.  \"Най-доброто, което може да се случи за гражданите на Република Северна Македония с българско самосъзнание, е европейският път и това ще защити правата им\", допълни Никола Минчев.  По думите му това, че българската държава е предоставяла оръжие на трети страни, а не директно на Украйна е било ясно още преди статията в \"Ди Велт\".\n \nСпоред него, доверието към \"Продължаваме промяната\" не пада, защото няма реални скандали около тях. \"Тези казуси, които се опитват да се пришият към нас са на принципа - една лъжа, повторена сто пъти, става истина\", каза Минчев.  Минчев обясни и за механизма за разследване на главния прокурор. \"В края на този парламент стигнахме до разглеждане на тази тема. На 19 октомври законопроектът беше внесен в НС. Имаше други промени и затова чак накрая стигнахме до тази реформа\", каза той.  Никола Минчев препотвърди принципната позиция на \"Продължаваме промяната\", че ще направят всичко възможно България да има редовно правителство, но не и на цената на безпринципни компромиси.\n \nПоследвайте Епицентър.БГ вече и в Телеграм и Туитър!"
	},
	{
		"title": "Кирил Петков пред \"Гласът на Америка\": НАТО купуваше оръжието ни и го даваше безплатно на Украйна",
		"url": "https://epicenter.bg/article/Kiril-Petkov-pred--quot-Glasat-na-Amerika-quot--NATO-kupuvashe-orazhieto-ni-i-go-davashe-bezplatno-na-Ukrayna/306785/11/0",
		"text": "Доставките на оръжия, произведени в България и транспортирани до Украйна чрез редица посредници, започват през април и продължават и до днес. Тази информация беше потвърдена пред \"Гласът на Америка\" от посолството на Украйна в София. От края на миналата година, след решение на парламента от 3 ноември, България започва открито да предоставя оръжие и техническа помощ на Украйна.  По-рано германският вестник Die Welt публикува разследване, според което през първите месеци на войната в Украйна започват да пристигат български оръжия, които са 30% от цялата военна помощ.  В ексклузивно интервю за \"Гласът на Америка\" тогавашният министър-председател Кирил Петков заяви, че правителствената коалиция, съставена от четири партии с различни идеологии, изисквала безпрецедентно ниво на координация и изключвала възможността за преки доставки за Украйна.  \"Благодарен съм, че други страни от НАТО и ЕС решиха, че трябва да разполагаме с тези боеприпаси. Те го купуваха в България и го даваха безплатно на украинската армия. Това беше най-добрата възможна комбинация. От една страна, бихме могли да допринесем много за подпомагането на украинската армия. От друга, украинският народ не плаща много или изобщо не плаща. И трето, нямаше директен износ от България за Украйна, което отговаряше на изискванията на нашия коалиционен партньор\", казва Петков в интервю по Skype в понеделник, 23 февруари.  В края на юни миналата година българският парламент гласува за разпускане на правителството на Петков, а от началото на август то не изпълнява функциите си. Петков и неговата партия \"Продължаваме промяната\" планират да участват в следващите парламентарни избори, които са насрочени за 2 април, припомнят от \"Гласът на Америка\".  От украинското посолство в София заявиха, че са получавали искания за оръжия и боеприпаси и са ги препращали до правителството или директно до тогавашния премиер Петков. Нито българската, нито украинската страна ще кажат какви са били оръжията. Пентагонът също отказва да предостави тази информация, допълват от там.  \"Оставаме ангажирани с независимостта, суверенитета и териториалната цялост на Украйна в рамките на международно признатите ѝ граници и осъждаме руската инвазия по възможно най-категоричен начин. България е единна със своите съюзници и партньори, включително САЩ, в предоставянето на помощ в областта на сигурността, както и на хуманитарна и енергийна подкрепа за Украйна\", заявиха от българското посолство в САЩ.  Освен това от тази страна за Украйна идва и критично важно дизелово гориво, което съставлява до 40% от всички доставки, съобщава Die Welt. Петролът за това гориво се доставя в България от Русия и се преработва в рафинерия, собственост на руската компания \"Лукойл\".  В същото време България е смятана за една от най-проруските страни в региона, а членовете на правителствената коалиция публично заявяват, че няма да изстрелят нито един куршум към Украйна. През април 2022 г. 44% от българите смятат, че НАТО е отговорна за войната в Украйна - най-високата стойност сред 16 европейски държави и Обединеното кралство, анкетирани от YouGov, международна група за данни и анализи.  Как точно са били доставени оръжията и горивата и как войната в Украйна е променила българското общество - за всичко това говори тогавашният министър-председател Кирил Петков в ексклузивно интервю.  \"Едно от събитията, описани в публикацията на Die Welt, са срещите на 25 и 26 февруари в Брюксел и Париж, на които обявихте така нареченото \"българско предложение\". Можете ли да ни разкажете какво се случи на тези срещи?\", такъв въпрос зададе на Петков Татяна Ворожко от \"Гласът на Америка\".  \"Никой не е очаквал толкова голяма атака. Бързо разбрахме, че това няма да е регионален конфликт. Това е война, която е започнала с пълна сила. Осъзнахме, че колкото по-последователно и бързо действаме в Европа, толкова по-голямо е въздействието. Освен това осъзнахме - и президентът Зеленски говори много добре - колко ужасно е положението. \"Денацификацията\", за която говори Русия, е нещо изключително страшно и България знае за нея\", отговаря Петков, пред \"Голос Америки Українською\".  Знаем какво е означавало това през 1944 г., когато са \"денацифицирали\" България. Това означаваше да влезеш и да убиеш всички здрави сили в обществото. След това имаше първоначална идея за санкции - забрана за влизане на Путин, Лавров - малки, повърхностни стъпки, но бяхме изправени пред съвсем различна ситуация.  Тогава осъзнахме, че едно от първите неща, които можем да направим заедно като европейци, е да замразим приходите, които отиват за войната. Разбрахме, че резервите на руската централна банка се държат отчасти в еврооблигации и американски облигации. Ако ги замразим и направим нетъргуеми, те няма да могат да бъдат използвани за водене на война в степента, на която разчиташе Путин.  Казах: \"Вижте, първото нещо, което можем да направим, е да замразим резервите на централната банка.\" Същата вечер получих много положителна реакция от Европейската комисия и някои лидери, които, разбира се, няма да споменавам. Но някои от лидерите смятаха, че това е голям проблем и че първо трябва да се прецени какво ще бъде въздействието.  На следващия ден министрите на финансите провеждат заседание. Разбира се, както знаете, финансовите министри са консервативни по природа. Но Асен Василиев произнесе пламенна реч и каза, че не можем да губим време: \"Ако президентът Зеленски е на първо място в списъка на убитите, сигурен съм, че семейството му ще бъде на второ място, а водещите членове на обществото - на трето.\" Това беше най-добрата реч на консервативен министър на финансите, за която трябва да сме смели. Няколко дни по-късно беше обявено изпълнението на този план, който в Брюксел беше наречен \"българското предложение\".  \"Бяхме в много сложна ситуация. За първи път в България имахме четирипартийна правителствена коалиция, което изискваше безпрецедентна координация между партии с различни идеологии. От една страна, имахме дясна демократична партия. Ако зависеше от тях, щяха незабавно да изпратят всичко в Украйна. Те имат силно антируски възгледи, тъй като родителите на много от тези хора са били жертви на събитията от 1944 г. От друга страна, коалицията включваше бившата Комунистическа партия, която е тясно свързана с Русия. И казаха, че нито един куршум не бива да порази Украйна, защото в противен случай те ще напуснат коалицията и правителството ще престане да съществува.  Благодарен съм, че други страни от НАТО и ЕС решиха, че трябва да разполагаме с тези боеприпаси. Купили са го в България и са го предоставили безплатно на украинската армия. Това беше най-добрата комбинация. От една страна, бихме могли да допринесем много за подпомагането на украинската армия. От друга страна, украинският народ не плаща много или изобщо не плаща. И трето, нямаше директен износ от България за Украйна, което отговаряше на изискванията на нашия коалиционен партньор.  И това е силата на партньорството, силата на НАТО. Много от страните, на които сме продали оръжия, са директни компании или директни правителствени програми. Нашият принос е, че успяхме да координираме и ускорим тези отношения\", така Петков отговори на въпрос как е започнала доставката на оръжия.  Източник \"24 часа\"   Последвайте Епицентър.БГ вече и в Телеграм и Туитър!"
	},
	{
		"title": "Украйна: Русия не напредва към Угледар",
		"url": "https://epicenter.bg/article/Ukrayna--Rusiya-ne-napredva-kam-Ugledar/306781/7/0",
		"text": "\"Руските сили не напредват към източния град Угледар\", това каза бившият съветник на президента на Украйна Володимир Зеленски – Олексий Арестович, цитиран от киевската медия УНИАН.  \"Това, което правят окупаторите и техните съюзници, е или изпълнение на по-рано поставени задачи, или проверка на боеспособността на Въоръжените сили на Украйна\", посочи още той.  По думите на Арестович \"на този етап не може и да става дума за мащабна руска офанзива. Ние очакваме силите на Москва да предприемат по-мащабна акция през февруари.\" Според него в момента руснаците предприемат опити да подобрят тактическото си положение в определени райони - в района на Угледар, на Донецкото летище, на Авдеевка и Бахмут. \"Москва постоянно разпространява фалшиви новини\", добави той и призова съгражданите си да проявяват бдителност.\n \nСпоред него истинско голямо настъпление има, когато големи войскови маси започнат движение. Според Арестович заявленията на руската страна за голяма победа са необосновани.\n \n\"Минали са 2 километра. И какво от това? Къде е голямата победа? Това е тактическа дълбочина. Нищо не е. Както са ги минали, така и ще ги върнат обратно. Несериозно е това да се сравнява с голямо настъпление\", подчертава Арестович. Украинският Генерален щаб съобщи за опитите на врага да завземе град Угледар, пише УНИАН. Угледар е разположен на север от Мариопул и на югозапад от Донецк. Според изданието на този участък от фронта руснаците търпят големи загуби.\n \nПоследвайте Епицентър.БГ вече и в Телеграм и Туитър!"
	},
	{
		"title": "Освен 14 \"Леопард\"-а, Варшава ще изпрати на Украйна 60 модернизирани полски танка",
		"url": "https://epicenter.bg/article/Osven-14--quot-Leopard-quot-a--Varshava-shte-izprati-na-Ukrayna-60-modernizirani-polski-tanka/306765/7/0",
		"text": "Полша ще изпрати на Украйна още 60 танка в допълнение към 14-те германски танка „Леопард 2“, за които вече е поела ангажимент, заяви полският премиер Матеуш Моравецки в интервю за канадската телевизия Си Ти Ви Нюз.  Варшава, която се позиционира като един от най-верните съюзници на Киев, настояваше Германия да изпрати танкове „Леопард 2“ за Украйна и да позволи и на други страни да направят това. Берлин прие тези искания в сряда.  Моравецки припомни, че Полша е изпратила на източната си съседка 250 танка преди половин година.  \"В момента сме готови да изпратим 60 от нашите модернизирани танкове, 30 от тях ПT-91. И освен това 14 танка от притежаваните от нас танкове \"Леопард 2\",\" обяви полският премиер.  ПT-91 е боен танк полско производство, който влезе на въоръжение през 90-те години на миналия век. Той е разработен на базата на Т-72 от съветската епоха.  Украинският президент Володимир Зеленски благодари в Туитър на Полша за решението да достави допълнителните танкове.  \"Заедно ще победим!\", написа той.\n \nПоследвайте Епицентър.БГ вече и в Телеграм и Туитър!"
	},
	{
		"title": "САЩ ще изпратят на Украйна танкове \"Ейбрамс\" без секретна уранова броня",
		"url": "https://epicenter.bg/article/SASht-shte-izpratyat-na-Ukrayna-tankove--quot-Eybrams-quot--bez-sekretna-uranova-bronya/306764/7/96",
		"text": "САЩ ще изпратят на Украйна модифицирана версия на своя танк \"Ейбрамс\", в която липсва \"секретната\" уранова броня, вероятно поради опасения, че може да попадне в руски ръце, съобщи в. „Дейли телеграф“, цитиран от БТА.  Администрацията на президента Джо Байдън планира да предложи на Киев 31 свои основни бойни танка в по-модерната им конфигурация М1А2, а не по-старата версия А1, която армията съхранява, но ще ги лиши от секретната им бронирана защита, която прави най-новата версия на американската армия толкова смъртоносна.  Според \"Политико\" федералната политика забранява износа на \"Ейбрамс\" с класифицирано бронирано оборудване, използвано от американската армия, които включват обеднен уран - изключително плътен и понякога летлив метал.  Композитните бронирани пакети с обеднен уран, използвани от САЩ, са строго класифицирани. Разработването на първоначалната версия, често наричана просто \"тежка броня\" или \"специална броня\", се извършва в рамките на свръхсекретна Програма за специален достъп (SAP). Чрез допълнителни слоеве от силно изолирани протоколи за сигурност се защитава разкриването на особено чувствителна информация за националната сигурност.  Възможно е Пентагонът да е загрижен за перспективата танкове да бъдат завладени от Русия и да бъдат копирани защитните технологии.  Варианти на А1 вече са на въоръжение в Австралия, Египет, Ирак, Кувейт, Мароко и Саудитска Арабия, но нито един от тях не разполага с броня с обеднен уран.  Версията А2 обаче има по-усъвършенствано управление от по-старата версия А1, с подобрена оптика за насочване и независим термовизьор, който позволява на командира самостоятелно да сканира за цели при всякакви метеорологични условия и на бойното поле.  Механизмите за управление в А2 също са усъвършенствани и дигитализирани, най-вече с нова \"вътрешна информационна система\", посочва \"Политико\".\n \nПоследвайте Епицентър.БГ вече и в Телеграм и Туитър!"
	},
	{
		"title": "Bloomberg: Путин е наредил нова офанзива в Украйна през февруари-март",
		"url": "https://epicenter.bg/article/Bloomberg--Putin-e-naredil-nova-ofanziva-v-Ukrayna-prez-fevruari-mart/306763/11/0",
		"text": "Почти година след началото на инвазията Владимир Путин подготвя нова офанзива в Украйна през февруари или март. Същевременно готви Русия за конфликт със САЩ и техните съюзници, който според него ще продължи с години, пише Bloomberg.\nИзданието цитира официални лица, съветници и други, запознати със ситуацията, според които Кремъл се стреми да демонстрира, че руските сили могат да си върнат инициативата на фронта. Това идва след месеци на загуба на позиции и стратегически провали.  Сега Москва иска да окаже натиск върху Киев и съюзниците на Володимир Зеленски да се съгласят на някакъв вид примирие, което да позволи на Русия да продължи да контролира окупираните територии, добавя Bloomberg в материал от 27 януари.  Руският президент е дал указания за подготовка на нова офанзива в Украйна през февруари-март въпреки предишните неуспехи на фронта, смятат източници, близки до Кремъл. Настъплението на руските войски трябва да започне, преди Киев да получи модерни танкове от САЩ и ЕС. Такива вече бяха обещани от американците (\"Ейбрамс\"), от Германия и други страни от НАТО (\"Леопард\"), както и от Великобритания (Challenger 2). Повечето от тях по план трябва да пристигнат в Киев към края на март, а при \"Ейбрамс\" може да отнеме много повече време - Пентагонът първо трябва да ги купи от производителите, а логистиката ще бъде много по-трудна в сравнение с придвижването на танкове от Европа към Украйна. Според американски представители - тежките боеве за Бахмут в Донецка област са изтощили украинските сили и са подкопали способността на Киев да провежда настъпателни операции на други места. Въпреки това руските войски, които през последните шест месеца спечелиха контрола над само един малък град, едва ли ще са способни на широкомащабно настъпление, отбелязва изданието.  След като загуби контрола над половината от завзетите земи на Украйна, дори Путин не може да отрече слабостта на руската армия, твърдят източниците на агенцията. Добавят, че Кремъл е станал \"по-реалистичен\" по отношение на военните планове и признава, че удържането на сегашната фронтова линия вече ще бъде постижение. Въпреки това Путин остава убеден, че не може да загуби тази война, която смята за \"екзистенциална\". В тази връзка той все още се надява, че превъзходството на силите и готовността на Русия за най-големите човешки загуби след Втората световна война ще му позволят да спечели. Затова е възможно тази пролет да се стигне до нова вълна на мобилизация, твърдят източниците.  В Русия вече започва широкомащабна реформа на армията - за три години броят на военнослужещите трябва да нарасне до 1,5 милиона души, според плана на военния министър Сергей Шойгу. Преди няколко дни говорителят на Кремъл Дмитрий Песков каза, че указът на Владимир Путин за мобилизацията от септември 2022 г. все още не е прекратен и някои разпоредби в него продължават да важат.  На 21 септември 2022 г. руският диктатор обяви \"частична мобилизация\" на 300 000 наборни войници за войната срещу Украйна. Месец по-късно министърът на отбраната Сергей Шойгу заяви, че Русия е мобилизирала 300 000 души на средна възраст 35 години. Появиха се обаче доказателства, че призовки получават и хора извън границите на разпоредбите - лекари, банкери и други.  На 31 октомври Путин заяви, че мобилизацията е приключила, но не подписа никакъв указ за официалното ѝ прекратяване. В началото на декември той отрече, че Русия планира по-нататъшна мобилизация, като заяви, че не вижда причина за нов кръг на наборна военна служба. Същото каза Песков преди няколко дни. Украинското разузнаване обаче твърди, че Руската федерация планира да създаде 2-милионна армия чрез последователни вълни на мобилизация.  Източник Actualno.com\n \nПоследвайте Епицентър.БГ вече и в Телеграм и Туитър!"
	},
	{
		"title": "Захарова: Срещата в Рамщайн потвърди курса на Запада за ескалация на конфликта в Украйна",
		"url": "https://epicenter.bg/article/Zaharova--Sreshtata-v-Ramshtayn-potvardi-kursa-na-Zapada-za-eskalatsiya-na-konflikta-v-Ukrayna/306762/7/0",
		"text": "Срещата на ръководителите на министерството на отбраната на НАТО в американската база Рамщайн, Германия, потвърди насочеността на Запада към по-нататъшна ескалация на конфликта в Украйна.\nТова каза на брифинг официалният представител на руското външно министерство Мария Захарова, съобщават руски медии.  „На 20 януари във военната база на САЩ в Рамщайн, Германия се проведе осмата среща на контактната група за отбранителна помощ на Украйна. Резултатите от тази среща ясно показват пълната безотговорност на Запада и желанието за по-нататъшна ескалация на конфликта. Страните от НАТО потвърдиха, че ще увеличат доставките на модерни тежки нападателни оръжия за Киев\", коментира Захарова.  \"Танковете не се движат сами, те трябва не само да се карат, но и да се обслужват, особено тези, които никога не са били на въоръжение в Украйна. Съответно този въпрос също беше решен по някакъв начин в групата Рамщайн. Но мога да кажа следното: тези, които ще отидат като част от същите тези батальони, бригади от лица, придружаващи танкове, трябва да знаят каква съдба им е подготвила техните правителства, използвайки примера на собствените си граждани на собствените си страни и гражданите на Украйна, за които още повече никой на Запад не съжалява. Западът разчиташе на тях като на пушечно месо\", добави Захарова.  В тази връзка дипломатът обърна внимание на думите на генералния секретар на НАТО Йенс Столтенберг, който каза, че НАТО няма да стане воюваща страна в конфликта.  \"Имам такъв въпрос към Столтенберг. Наистина ли вярвате, че чрез изпращане на танкове, които трябва да бъдат обслужвани от хора, формиране, наред с други неща, в базите на украинските посолства в чужбина, вербуващи центрове за вербуване както на граждани на Украйна, така и на граждани на други страни, вие все още не сте страна в конфликта? И кои сте тогава?\", подчерта Захарова.  Според нея гражданите на страните от НАТО трябва да разберат, че Алиансът ще бъде напълно въвлечен в конфронтацията с Руската федерация: „И тази конфронтация се засилва.\"  Захарова припомни, че министърът на външните работи на Германия Аналена Бърбок, говорейки в Съвета на Европа, \"нарече нещата с истинските им имена\" и каза, че те водят война срещу Русия.  \"Прякото участие на Вашингтон в управлението на украинската армия беше признато и от президента на САЩ Джо Байдън. Разбираме, че не е украински Президентът Владимир Зеленски, въпреки че се преструва, че взема тези решения“, допълни Захарова.\n \nПоследвайте Епицентър.БГ вече и в Телеграм и Туитър!"
	},
	{
		"title": "Кремъл: Байдън държи ключа към слагането на край на конфликта в Украйна, но не го използва",
		"url": "https://epicenter.bg/article/Kremal--Baydan-darzhi-klyucha-kam-slaganeto-na-kray-na-konflikta-v-Ukrayna--no-ne-go-izpolzva/306753/7/97",
		"text": "Кремъл каза днес, че президентът на САЩ Джо Байдън има възможността да прекрати конфликта в Украйна, но до момента Вашингтон не се е възползвал от това, предадоха ТАСС и БТА.  \"Ключът към режима в Киев до голяма степен е в ръцете на Вашингтон\", каза пред репортери говорителят на Кремъл Дмитрий Песков. По думите му американското правителство може просто да даде съответните указания на Киев и всичко да приключи. Но \"в момента виждаме, че ръководителят на Белия дом… не иска да използва този ключ. Точно обратното, той избира да продължи с доставките на оръжия в Киев\", допълни още той.  Москва често обвинява Вашингтон, че дава заповеди на Украйна и че продължава да снабдява Киев с оръжия. САЩ казват, че Русия е отприщила жестока война и би могла да я прекрати, като изтегли войските си, отбеляза Ройтерс.  Напрежението между двете страни достигнаха връхна точка през последната година. То нарасна допълнително заради решението на САЩ да предоставят на Украйна 31 танка \"М1 Ейбрамс\" на стойност 400 милиона долара.  Русия заяви, че доставките на \"Ейбрамс\" ще бъдат прахосване на пари, тъй като \"ще изгорят\", точно както други танкове в Украйна.  Кремъл каза още, че отхвърля твърдението на САЩ, че частната военна компания \"Вагнер\" е международна престъпна организация и заяви, че Вашингтон от години \"демонизира организацията\" без никакви аргументи.  Великобритания каза миналата седмица, че \"Вагнер\", основана от Евгений Пригожин, който е дългогодишен приближен на президента Путин, е възможно да е привлякла до 50 000 руснаци да воюват в Украйна заедно с официалните руски въоръжени сили.  От друга страна, Русия съобщи още, че новите санкции, наложени от Япония, не са нещо, за което Русия да се тревожи, тъй като тя се приспособява към живота под подобни ограничения. Токио каза днес, че затяга икономическите си санкции върху Русия след последната вълна масирани смъртоносни удари срещу Украйна.\n \nПоследвайте Епицентър.БГ вече и в Телеграм и Туитър!"
	},
	{
		"title": "Путин обвини \"неонацистите в Украйна\", че извършват престъпления срещу мирни граждани",
		"url": "https://epicenter.bg/article/Putin-obvini--quot-neonatsistite-v-Ukrayna-quot--che-izvarshvat-prestapleniya-sreshtu-mirni-grazhdani/306739/7/97",
		"text": "Владимир Путин обвини \"неонацистите в Украйна\", че извършват престъпления срещу мирни граждани, предаде Франс прес.  Руският лидер направи изявлението си по повод Международния ден в памет на жертвите от Холокоста, използвайки риторика, с която борави редовно, за да оправдае военната си офанзива в съседната страна, отбелязва агенцията.  \"Забравянето на поуките от историята води до повторение на страшни трагедии. Свидетелство за това са престъпленията срещу мирни граждани, етническите чистки, наказателните акции, организирани от неонацистите в Украйна\", заяви Путин в цитирана от АФП и ТАСС телеграма до организаторите и участниците в днешните възпоменателни прояви.  Варварските планове на нацистите бяха осуетени преди всичко от съветския народ, който защити свободата и независимостта на родината си, спаси от тотално унищожение и поробване еврейския и други народи, подчерта президентът на Русия. Той припомни, че именно Червената армия е освободила преди 78 години концлагеристите от \"Аушвиц-Биркенау (Освиенцим)\".  Съветските хора дадоха най-голям принос за предотвратяване на плановете на нацистите да унищожат и поробят евреите и други народи, изтъкна руският президент.  \"Разбира се, скърбим за милионите невинни жертви\", добави Путин.  Източник: БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Канада ще изпрати на Украйна четири танка \"Леопард\"",
		"url": "https://epicenter.bg/article/Kanada-shte-izprati-na-Ukrayna-chetiri-tanka--quot-Leopard-quot-/306713/7/0",
		"text": "Отава ще дари на Украйна четири танка \"Леопард 2A4\" (Leopard 2A4) от запасите на канадските въоръжени сили, съобщи онлайн изданието на канадската телевизия \"Глобъл\".\n \nМинистърката на националната отбрана Анита Ананд пое този ангажимент днес, с което сложи край на дебата дали Канада ще изпрати танкове от военните си запаси в Украйна.\n \nАнанд също така заяви, че Отава ще предостави инструктори, резервни части и боеприпаси. Тя остави отворена възможността за изпращане на още леопарди в бъдеще.\n \nЛеопардите, които федералното правителство ще дари, са част общо 112 машини от този тип, които понастоящем са собственост на канадските въоръжени сили, като 82 от тях са предназначени за бойни действия.\n \n\"Това дарение, в съчетание с приноса на съюзниците и партньорите, ще помогне значително на въоръжените сили на Украйна, които се борят геройски, за да защитят свободата и суверенитета на страната си\", заяви Ананд. Тя добави, че танковете ще бъдат изпратени в Украйна през \"следващите седмици\" и че те са \"готови за бой\".\n \nИзточник: БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Войната в Украйна е приоритет №1 за Джордж Сорос - донор номер едно на Демократическата партия",
		"url": "https://epicenter.bg/article/Voynata-v-Ukrayna-e-prioritet--1-za-Dzhordzh-Soros---donor-nomer-edno-na-Demokraticheskata-partiya/306712/11/0",
		"text": "Автор: Айра Стол, newsmax.com  Най-големият дарител в политическия цикъл от 2020 до 2022 г. е 92-годишния милиардер, който похарчи повече от 175 милиона долара. Това е двойно повече от следващия по големина дарител.  OpenSecrets.org, непартиен уебсайт, проследяващ парите в политиката, твърди, че Джордж Сорос е дал 178 710 771 щатски долара, от които $178 700 771 са отишли при демократите, а $0 са отишли при републиканците.  Търсенето в базата данни на Федералната избирателна комисия, по мои данни, показва, 179 875 512.57 щатски долара вноски от Сорос за двугодишния период, след като се приспаднат тези, приписани на Александър Джордж Сорос, син на Джордж Сорос.  Независимо дали са били 178 милиона или 179 милиона, това са много пари, особено за избори, където партийният контрол в Сената и Камарата се определя с много малки разлики. Нищо чудно, че натискът на демократите за „кампания за финансова реформа“ и за изваждане на „големите пари вън от политиката“ внезапно замлъкна.  Ако републикански дарител като, да кажем, покойният Шелдън Аделсън беше похарчил такива пари, за да купи републикански контрол над Сената, можем да се обзаложим, че сумите и името на дарителя щаха да бъдат на всички заглавни страници на Washington Post и New York Times заедно с редакторски страници и приказки за огромната заплаха, в която плутократите поставят демокрацията.  Отделно от внезапното изчезване на „кампанията за финансова реформа“ от политическия дневен ред на демократите, какво друго може да обясни феноменът Сорос?  При появата си през май 2022 г. на Икономическия форум в Давос Сорос каза за Украйна: „Ние трябва да им дадем цялата подкрепа, която искат“. Съединените щати са отпуснали повече от 24.9 милиарда долара за подпомагане сигурността на Украйна от началото на мандата на Байдън. Със сигурност е възможно демократичният президент и Конгреса да бяха отпуснали този вид подкрепа и без застъпничеството на Сорос, но фактът, че войната в Украйна е приоритет номер едно на донор номер едно на партията, е такова нещо, че ако това бяха републикански президент и републикански донор, цялата преса щеше да е залята.  Не, че Сорос се е страхувал да влезе в публичен конфликт с президента Байдън в някои случаи. Той пусна туит, опонирайки на плана на Байдън „да наеме хиляди нови полицейски служители“.  Александър Сорос, синът на Джордж Сорос, има социална медия, в която пуска свои снимки с водещи конгресмени-демократи, като като Хаким Джефрис и Чарлс Шумър. Ако беше син на републикански мегадонор, пресата щеше да е пълна с оплаквания за „купуване на достъп“. Със Сорос обаче има медийно затъмнение, с изключение на консервативни издания, като Washington Examiner и Fox News Channel.  Отсъства каквото и да било разследващо любопитство за начина, по който политическите дарения на Сорос могат да се отнасят към неговите инвестиционни позиции. А тези 178 милиона или 179 милиона са просто федерални политически пари. Дори не се отчитат благотворителните дарения, предоставени от фондация „Отворено общество“, част от които отиват в организации като J Street Tides Center и Planned Parenthood Action Fund, които насърчават политики и принципи, силно допълващи политическите дарения.  Твърдението на автора не е, че трябва да се попречи на Сорос да участва в американската политика, или да разпределя пари за благотворителност. Далеч съм от това. Възможно е да има проблеми, като реформата на наказателното правораздаване или свободата в Китай, по които той постига полезни цели. По проблеми, в които неговото влияние е по-малко конструктивно, или в действителност контрапродуктивно, за опонентите му би било по-добре да не се опиват да го подтискат или ограничават с разпоредби. Вместо това, по-добре е те да разкрият влиянието му и да инвестират в конкурентни идеи в неговия мащаб.  Консервативните спонсори ценят пестеливостта и ефективността на разходите, което е разбираемо. Имаше също така и много приказки, често изхвърляния, за това че набирането на дребни суми по интернет прави мегадонори като Сорос по-малко важни. Парите сами по себе си не могат да купят електорален резултат, както Майкъл Блумбърг и Том Стайър откриха през 2020 година.  Със завъртането на изборния цикъл за 2024 г. обаче, новините за Сорос и 2022 г. са напомняне за размера на инвестициите, които се правят в американските политици. Ще бъде ли написана поредната колонка постфактум през 2025 г. за това как Джордж Сорос отново е купил преизбирането на Байдън в Белия дом и контрола на демократите в Конгреса? Или един-двама републиканци ще излязат и ще противодействат на влиянието на Сорос, инвестирайки в мащаба на Сорос?  Айра Стол е автор на книгите „Samuel Adams: A Life“ и „JFK, Conservative“.\n \nИзтоник: newsmax.com\n \nПревод за \"Гласове\": Екатерина Грънчарова\n \nПоследвайте Епицентър.БГ вече и в Телеграм и Туитър!"
	},
	{
		"title": "Тръмп разкритикува Байдън заради танковете за Украйна: Прекратете тази безумна война веднага",
		"url": "https://epicenter.bg/article/Tramp-razkritikuva-Baydan-zaradi-tankovete-za-Ukrayna--Prekratete-tazi-bezumna-voyna-vednaga/306708/7/0",
		"text": "Бившият президент на САЩ Доналд Тръмп разкритикува решението на САЩ за изпращане на модерни танкове в Украйна и нарече усилията за отблъскване на руската инвазия \"безумна война\", предаде ДПА в партньорство с Ти Си Ей.\n \nВ поредната си критика на изпращането на помощи в Украйна, Тръмп повтори руската теза, че изпращането на танковете \"Ейбрамс М1\" (Abrams M1) на практика е ескалация, която би могла да доведе до ядрена война. \"ПЪРВО ИДВАТ ТАНКОВЕТЕ, ПОСЛЕ ИДВАТ ЯДРЕНИТЕ БОМБИ\", написа Тръмп в своята социална медия. \"Прекратете тази безумна война ВЕДНАГА. Толкова е лесно!\", добави той.\n \nТръмп, който приветства Путин и го нарече \"гений\" в началото на инвазията миналата година, отдавна изразява скептицизъм по повод усилията на Запада за защита на Украйна. Докато президентът на САЩ Джо Байдън води усилията да се помогне на Киев, Тръмп и неговите съюзници многократно настояваха САЩ да спрат да финансират изпадналата в беда страна.\n \nПредставителката в Конгреса на САЩ от Джорджия Марджъри Тейлър Грийн повтори коментарите на Тръмп и нарече помощта за Украйна \"корумпиран престъпен фонд\". \"Трябва да спрем да финансираме Украйна\", написа Грийн в публикация на своя официален профил в \"Туитър\". \"Тази война трябва да спре\", добави тя.\n \nБез помощта на САЩ Украйна вероятно не би могла да изтласка руските войски от своята територия и Русия би успяла трайно да анексира окупираните територии, посочва ДПА. Байдън твърдо настоява, че Западът няма да се разколебае в своята решимост да помогне на Украйна да се защити.\n \nИзточник: БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "В Германия пристигнаха първите украински военни за обучение с \"Мардер\"",
		"url": "https://epicenter.bg/article/V-Germaniya-pristignaha-parvite-ukrainski-voenni-za-obuchenie-s--quot-Marder-quot-/306700/7/0",
		"text": "В Германия пристигна първата група украински военни, които ще бъдат обучени да боравят с бойни машини на пехотата (БМП) \"Мардер\", чиято доставка Киев очаква от Берлин. Това съобщи днес ДПА, като се позова на източници от силите за сигурност.Украинските войници, чийто самолет е кацнал вчера във военновъздушната база в Кьолн, се очаква да започнат тренировки възможно най-скоро. Обучението им в Германия е част от военната помощ на страната за Киев. Скоро се предвижда да започне и обучение на бъдещи екипажи на танкове \"Леопард\" и съответен технически персонал.Бившата германска министърка на отбраната Кристине Ламбрехт заяви по-рано, че Берлин ще положи усилия да достави на Украйна обещаните 40 БМП \"Мардер\" до края на първото тримесечие. Говорителят на правителството Щефен Хебещрайт каза, че обучението на украинските военни в Германия ще трае два месеца.\nИзточник: БТА"
	},
	{
		"title": "Байдън обмисля обиколка в Европа за годишнината от началото на руската инвазия в Украйна",
		"url": "https://epicenter.bg/article/Baydan-obmislya-obikolka-v-Evropa-za-godishninata-ot-nachaloto-na-ruskata-invaziya-v-Ukrayna/306682/7/96",
		"text": "Американският президент Джо Байдън обмисля да направи обиколка в Европа през февруари за годишнината от началото на руската инвазия в Украйна, съобщи в Туитър репортер на Ен Би Си, цитиран от БТА.  Според източници на Ен Би Си от американското правителство Байдън проучва възможността да посети редица страни, включително Полша.  Не е изключено през същия период САЩ да обявят нова пакет военна помощ за Украйна, посочват източниците.  Не се посочва дали американският президент възнамерява да посети Украйна.\n \nПоследвайте Епицентър.БГ вече и в Телеграм и Туитър!"
	},
	{
		"title": "Украйна: При поредните руски атаки с ракети и дронове са загинали най-малко 11 души",
		"url": "https://epicenter.bg/article/Ukrayna--Pri-porednite-ruski-ataki-s-raketi-i-dronove-sa-zaginali-nay-malko-11-dushi/306668/7/0",
		"text": "Служители от спешните служби в Украйна казаха, че поредният масиран руски обстрел с дронове и ракети е причинил смъртта на 11 души и повече от 11 са получили наранявания, предадоха световните агенции.  Говорителят на украинската Държавна служба за спешна помощ Олександър Хорунжи обяви броя на жертвите в свое интервю пред украинската държавна телевизия. Той добави, че атаките са поразили 11 украински области и са нанесли щети на 35 сгради.  Украинските въоръжени сили заявиха, че армията на Москва е използвала повече от 50 ракети и двайсетина дронa камикадзе. Министърът на енергетиката Херман Халушченко каза, че са били поразени и няколко обекта на инфраструктурата, като това е довело до спирания на тока в района на Одеса, Киев и Виница.  По-рано днес кметът на Киев каза, че един човек е бил убит в столицата, като това е първата жертва на атака от началото на годината.  Украинската противовъздушна отбрана е свалила 47 от общо 55 изстреляни срещу Украйна днес руски ракети, съобщи началникът на украинския генерален щаб генерал Валерий Залужни.  Москва е използвала хиперзвукови ракети Х-47 \"Кинжал\", както и ракети Х-101, Х-555, \"Калибър\" и Х-59, при атаката, посочи в канала си в Телеграм Залужни. 20 от ракетите са били свалени в района на столицата Киев, допълни той.  \"Целта на руснаците остава неизменна - оказване на психологически натиск върху украинците и разрушаване на критична инфраструктура\", написа генералът и добави: \"Но ние няма да се пречупим!\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Хърватия дава 1 млн. евро за електрически генератори за училищата в Украйна",
		"url": "https://epicenter.bg/article/Harvatiya-dava-1-mln--evro-za-elektricheski-generatori-za-uchilishtata-v-Ukrayna/306664/7/0",
		"text": "Хърватия ще внесе 1 милион евро за програма на УНИЦЕФ за спешно предоставяне на украинските училища и болници на 50 електрически генератора, предвижда решение на правителството, съобщи Хина.\nГенераторите от 100 киловата ще бъдат дарени на украински училища и болници, за да продължат да работят.\n \nМинистърът на външните работи на Хърватия Гордан Гърлич Радман заяви, че Хърватия по този начин се присъединява към глобалната инициатива да се даряват електрически генератори в помощ на украинците тази зима, предаде БТА.\n \nХърватия активно и последователно помага на Украйна във всички сегменти, заяви министърът на правителствено заседание днес.\n \nПо време на руските нападения срещу украинска енергийна и цивилна инфраструктура над 50 процента от критичната инфраструктура бе повредена и около 6 милиона души бяха оставени без електричество, посочи хърватското правителство, обяснявайки решението си.\n \nПоследвайте Епицентър.БГ вече и в Телеграм и Туитър!"
	},
	{
		"title": "О.з. п-к Гергин Гергинов: Третата световна може да започне и без Украйна да влиза в НАТО*",
		"url": "https://epicenter.bg/article/O-z--p-k-Gergin-Gerginov--Tretata-svetovna-mozhe-da-zapochne-i-bez-Ukrayna-da-vliza-v-NATO/306660/11/0",
		"text": "С „Антанта” или „Съглашение” се означава една от двете обособили се враждебни коалиции по време на Първата световна война, но принципно това понятие може да се използва и след нея. Антанта беше сформирана срещу Съветска Русия, но завърши с провал.\nС поражение завърши и втората Антанта, създадена от Германия в началото на 40-те години на ХХ век.\nДнешната, трета Антанта срещу Русия, е организирана и ръководена от САЩ и включва 50 страни от повечето континенти и вече проведе осем срещи в американската военновъздушна база „Рамщайн” в Германия.  В САЩ твърдят, че както те, така и останалите страни, не участват във война с Русия, а само помагат на Украйна да се отбранява и поради това ѝ доставят само отбранително оръжие.  Има ли основание това твърдение?  В Член 4 от Петата Хагска конвенция от 1907 г., която е в сила и днес, относно правата и задълженията на неутралните държави, се казва, че „на територията на една неутрална държава не могат да бъдат образувани военни части, нито да бъдат откривани бюра за записване на доброволци в полза на воюващите”. Това означава, че една неутрална държава не може да допусне която и да е част от територията ѝ да се превърне в база на една от воюващите страни.  Очевидно е, че САЩ/НАТО не отговарят на това определение за неутралност. „Неучастието” им се опровергава и от изследване на юристи от Научната служба на Бундестага от 16 март 2022 г., основаващо се на приетите международно-правни норми. Два са основните изводи на изследването.  Според първия подкрепата на Украйна с оръжие от Запада не може да се разглежда като война с Русия до момента, в който той не вземе непосредствено участие със свои войски. Вторият извод също е категоричен - в случай, че заедно с доставката на оръжие, се дават указания как да се водят бойни действия с него или се взема участие в подготовката на бойни действия с това оръжие, тогава доставящата страна става участник във войната.  Изминалия период от началото на руската специална военна операция /СВО/ не остави никакво съмнение в „неутралитета” на редица страни от „Рамщайн” в бойните действия срещу Русия. То се изразява в обучаване на украински военнослужащи за бойно използване на предоставяното оръжие, в предоставяне на разузнавателна информация за действията на руските войски и за помощ при планиране на отделни настъпателни и отбранителни операции.  Пряко участие на „неутралните” САЩ/НАТО в конфликта е предоставянето на разнообразна разузнавателна информация, получавана от космически апарати, от баражиращите над територията на Полша и Румъния самолети за далечно радиолокационно наблюдение и от почти постоянно намиращите се над акваторията на Черно море разузнавателни БЛА (безпилотни летателни апарати - б.р.) на Пентагона. Тя се изпраща в Център, базиран в Лвов, обработва се и в готов вид се предава„неутрално” на ГЩ на ВСУ.  На територията на САЩ се обучават специалисти за работа със зенитно-ракетния комплекс „Пейтриът”, а в Англия и Германия преминава общовойскова подготовка на мотострелкови батальони. През 2022 г. обучение преминават около 40 000 украински войници и офицери. В няколко страни от НАТО се ремонтира украинска бойна техника. Инструктори на НАТО провеждат, включително и на украински полигони, подготовка на украински бойци за използване на предоставяното оръжие. Активно се подготвят подразделения за специални операции и диверсионно-разузнавателни групи. С предоставените реактивни системи за залпов огън HIMARS, без участието на военнослужащи от САЩ, не могат да се нанасят удари по цели, несъгласувани с Пентагона. До всяка тяхна 155 мм гаубица М777 има американски инструктор, който наблюдава и коригира действията на украинския разчет.  Подготовка на въоръжените сили на Украйна (ВСУ) ще се извърши и за новите образци въоръжение, решение за доставка на които е взето на осмата среща в базата „Рамщайн”, проведена на 20 януари т.г. Разногласие сред участниците в срещата предизвика доставката на танкове за ВСУ. Германия обяви, че ще предостави танкове „Леопард-2”, ако САЩ изпратят в Украйна своите \"М1 Ейбрамс\". Изглежда на канцлера Шолц е обещана доставка на \"М1 Ейбрамс\", защото на 24 януари той заяви, че ще изпрати 14 танка и ще разреши на страните, имащи на въоръжение „Леопард-2А6”, да предадат машини за комплектуване на два танкови батальона. Освен това ще организира подготовка на украински танкисти на собствен полигон. Полша също обяви подготовка на украински екипажи на своя територия.  На следващия ден американският президент оповести решение за предаване на 31 танк \"М1 Ейбрамс\", т.е. на танков батальон, и подчерта, че ще осигури подготовка на украински екипажи в САЩ. Великобритания подготвя 14 танка „Челънджер”, а Мароко ще предаде танкове Т-72. С тези доставки ВСУ ще може да формира най-малко танков полк, което е далеч от желанието на Киев. За сравнение - ВСУ започва войната с около 4200 бронирани бойни машини, в т.ч. 1990 танка, а по данни на руското МО от началото на СВО до 23 януари т.г. са унищожени 7607 ББМ – разликата е доставка от различни страни.  Идеята за предоставяне на германски, британски и, евентуално американски, танкове за ВСУ създава проблем, защото за бойното им използване не са подготвени украински танкисти. Навярно се е разчитало на такива от НАТО, както стана с РСЗО „Хаймарс”, но вероятно от това са се отказали, защото това би било пряко участие в бойни действия срещу Русия. Поради това появата на обещаните танкове на фронта може да се очаква не по-рано от три месеца.  Както е известно на 20 януари е съгласувана доставка на широка гама различно въоръжение и боеприпаси, по-важни от които са 290 БМП, 200 БТР, 125 бр. 155 мм САУ, 3 зенитно-ракетни батареи, една от които „Патриот”. Отделно САЩ предоставят 350 джипа „Хамър”, 20 000 155 мм снаряди, 95 000 105 мм снаряди, възможно и високоточни планиращи ракети-бомби GBU-39 с обхват 150 км, изстрелвани от РСЗО „Хаймарс”, 600 високоточни снаряди „Ескалибур”, 2000 противотанкови управляеми ракети, 3 млн. патрона за стрелково оръжие и др.  Очаква се среща за съгласуване на необходимата на ВСУ авиационна техника, основно F-16, за които в Киев твърдят, че вече имат подготвени летци. В Украйна обаче няма летища за съхраняване и подготовка на тези самолети, поради което е възможно те да се базират и излитат от Полша, Румъния и България.  С посоченото въоръжение ще могат да се комплектуват подготвяните сега от ВСУ три армейски корпуса с общ състав 75 000. Съставът на ВСУ ще бъде допълнен с още 150 000 мобилизирани, с което се занимават 3000 мобилизационни пункта - техните служители дават повиквателни по улици, предприятия и домове. Например, в Одеса повиквателните се дават на улицата и с линейки получилите ги се явяват в най-близкия Център за комплектация.  С предоставяното въоръжение и с всестранната подкрепа САЩ/НАТО на практика направиха Украйна член на НАТО, с тази разлика, че тя, като жертвено агне, не може да активира чл. 5 от Вашингтонския договор. Това е много изгодно, защото поставената цел се осъществява без особен риск от реална война с Русия.  Тази цел много ясно е формулирана в началото на декември 2022 г. от запасния генерал Джак Кийн, президент на Института за изследване на войната. В интервю за Fox News, той твърди, че „срещу нашата помощ ние постигаме това, че Украйна е тази, която се сражава, тя поразява руснаците на бойното поле.., а ние не сме тези, които се сражават, и това е критично важно в тази ситуация... Затова смятам, че тази инвестиция от 66 млрд долара в голяма степен си заслужава”...и „представлява инвестиция в националната сигурност на САЩ”. Така мисли и канадската финансова министърка Христя Фриланд – „доставянето на оръжия и пари на Украйна отговаря преди всичко на нашите собствени интереси”.  Именно поради това Украйна е важна за Запада, като него изобщо не го интересуват човешките ѝ загуби, които в недалечно бъдеще ще предизвикат огромен демографски срив, както и това, че разрушаваната жизненоважна инфраструктура вече обрича украинците на страдания и лишения.  Мащабната помощ с оръжие и бойна техника, подготовката на трите нови корпуса и активната мобилизационна дейност са предназначени за осигуряване на очакваното пролетно настъпление. Именно с поглед към него е предназначена започналата наскоро кадрова чистка в украинските държавни и силови органи, извършвана и като борба с корупцията.\n \nТя има и друга цел - замяна на пробританските кадри с проамерикански, с което САЩ ще преформатират структурите на властта и ще увеличат кантрола си над страната.  За подготовка на пролетното настъпление се планира среща на офицери от Пентагона и ВСУ за съгласуване на замисъла на предстоящата настъпателна операция. Досега американски офицери също участват в подготовката на различни операци на ВСУ и то така, че да проверят възможностите за реакция на руското командване на определен, интересен за тях, тактически или оперативно-тактически замисъл. Същевременно съюзниците изпробват качествата на оръжията си в реална бойна обстановка.  Активната дейност на САЩ/НАТО и ВСУ е предизвикана от неуспеха на есенната кампания. Към края на годината ВСУ трябваше да достигне линията, от която започна руската СВО, като частичен успех бе постигнат само на северния участък на фронта, докато заемането на изоставената от Русия част от Херсонска област не е бойна заслуга на ВСУ. При това през януари т.г. руският контингент си върна стратегическата инициатива, уплътни фронта по цялата 900-километрова дължина, преодоля част от първата от трите укрепени полоси в Донбас и напредна в Запорожка област, създавайки добри условия за провеждане на успешни настъпателни действия.  Успех на ВСУ, и то на най-нежеланото от Русия южно оперативно направление, е необходим на САЩ, за да принудят Русия да приеме мирни преговори при условията на Украйна. Според тях това вероятно ще стане, ако се превземе Мелитопол, излезе се на Азовско море и се прекъсне сухопътната връзка с Крим, като се създаде опасност и за самия полуостров. Експерти предполагат, че се залага на принципа „ескалация за деескалация”, но състоянието на ВСУ и обема на планираното за доставяне въоръжение показват, че той едва ли ще може да се осъществи.  Трудно е да се предвиди, как ще реагират САЩ, ако подготвяната пролетна кампания на ВСУ се окаже неуспешна. Те обаче твърде много заложиха в битката с Русия и едва ли ще отстъпят, което означава, че ще търсят друг вариант за нейното поражение. Те ще трябва да търсят друг вариант и при успех, но при несъгласие на Русия за преговори на условията на Украйна.  Какъв може да бъде този вариант?  САЩ/НАТО няма да се решат на открит сблъсък с Русия, но за да постигнат целта си, най-вероятно ще използват други жертви за война с нея, създавайки, например, някакъв съюз от най-послушните, сред които са прибалтийските републики, Полша, Румъния, България. Навярно именно за подготовка на такъв вариант те вече докараха хиляди бронирани машини в Европа и увеличават състава на разположените войскови части в посочените страни.  Все по-активно във войната с Русия се увлича и ЕС. На 10 януари т.г. ЕС и НАТО подписаха Съвместна декларация за действие срещу общи заплахи за сигурността. Тя напълно отговаря на желанието на САЩ европейските страни, членки на ЕС и НАТО, да увеличат приноса си във войната с Русия. Такъв е и смисълът на казаното от председателката на ЕК Урсула фон дер Лайен „Западът да предоставя на Украйна всякакво оръжие, което тя може да използва”. Подкрепи я върховният представител по външните работи на ЕС Жозеп Борел. Той си спомни какво е направила Русия с Наполеон и Хитлер и призова да продължи въоръжаването на Украйна, за да си възвърне загубената стратегическа инициатива. В случая е интересно това, че той волно или неволно свърза съдбата на Украйна с разгрома на Наполеон и Хитлер.  Наскоро Хенри Кисинджър предложи радикално решение - Украйна да бъде приета в НАТО. Всъщност с него той на практика призова за война на НАТО с Русия, т.е. за трета световна война. Ако се съди по предоставяното мощно настъпателно въоръжение на ВСУ, по мащабната подготовка за пролетна настъпателна кампания и по решителните цели, които си поставят воюващите страни, може да се допусне, че бойните действия могат да не се ограничат само на територията на Украйна. В този случай третата световна може да започне и без предложението на Хенри Кисинджър.\n \nИзточник \"Гласове\"\n \n*Заглавието е на \"Епицентър\", оригиналното заглавие на публикацията е \"Антантата „Рамщайн” разширява участието си във войната с Русия\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Медведев: Без оръжия и пари от Запада Украйна и Зеленски няма да издържат и ден",
		"url": "https://epicenter.bg/article/Medvedev--Bez-orazhiya-i-pari-ot-Zapada-Ukrayna-i-Zelenski-nyama-da-izdarzhat-i-den/306658/7/0",
		"text": "Дмитрий Медведев, заместник-председател на Съвета за сигурност на Руската федерация, е уверен, че Украйна и сегашното й ръководство са напълно зависими от Запада, пише „Труд“.\n \nСпоред Медведев украинският президент Володимир Зеленски „е 1000% зависим от оръжията на НАТО и западните пари“.\n \n„Без тях нито Украйна, нито той и неговата камарила няма да оцелеят дори ден. Това същество вече дори не е клоун, а просто цирково куче, пудел в краката на дресьора, който джафка от пляскането на ръцете му. Всеки разбира това. Съществото обаче произнася с важен, дрезгав тон:\n \n„Нямам за какво да говоря и няма с кого да говоря и изобщо не е ясно кой взема решенията в Русия. И тук, като, всеки може да види кой, да се възхищава: само аз съм могъщ командир, закален в битки, голям държавник, глава на страната, фигура на света“, написа заместник-председателят на Съвета за сигурност в своя Telegram канал.\n \nПоследвайте Епицентър.БГ вече и в Телеграм и Туитър!"
	},
	{
		"title": "Масова демонстрация в Мюнхен срещу германските танкове за Украйна (ВИДЕО)",
		"url": "https://epicenter.bg/article/Masova-demonstratsiya-v-Myunhen-sreshtu-germanskite-tankove-za-Ukrayna/306652/7/0",
		"text": "В сряда вечерта в Мюнхен се проведе демонстрация срещу доставките на германски танкове и оръжия за Украйна. Протестът е организиран от движението \"Мюнхен се изправя\".\nВидеоклип от демонстрацията е публикуван в канала на инициаторите в Телеграм и Ютюб, съобщава ТАСС.  Стотици жители на баварската столица преминаха през града, следвайки барабанистите. Активистите се събраха на централния площад в Мюнхен пред сградата на кметството на площад Мариенплац. Плакатите и знамената на протестиращите съдържаха надписи, призоваващи към мир и критикуващи доставките на танкове за Киев.  Преди демонстрацията организаторите заявиха, че \"темата на шествието може да бъде само мир\".  Представителите на движението се застъпват, наред с други неща, за \"свят без оръжия\" в Украйна и за \"прекратяване на икономическата война като друга форма на война\".  По-рано германският кабинет съобщи, че е взел решение да изпрати 14 танка Leopard 2A6 на Украйна. Освен това Берлин ще позволи на други държави да ги реекспортират. Руският посланик в Германия Сергей Нечаев нарече решението \"изключително опасно\", като заяви, че то \"извежда конфликта на ново ниво на конфронтация\".\n \n Източник \"Гласове\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Песков: Обещанията за танкове показват пряка и нарастваща намеса на Запада в Украйна",
		"url": "https://epicenter.bg/article/Moskva--Obeshtaniyata-za-tankove-pokazvat-pryaka-i-narastvashta-namesa-na-Zapada-v-Ukrayna/306644/7/97",
		"text": "Русия днес заяви, че гледа на обещаната доставка на западни танкове за Украйна като на доказателство за нарастващо американско и европейско участие в конфликта, съобщиха Ройтерс и БТА.  Кремъл реагира за първи път на съобщенията на САЩ и Германия от вчера, че ще въоръжат Украйна с десетки бойни танкове в борбата ѝ срещу Русия.  \"Има постоянни изявления от европейските столици и Вашингтон, че изпращането на различни оръжейни системи на Украйна, включително танкове, по никакъв начин не означава участие на тези държави или на алианса във военните действия в Украйна\", каза говорителят на Кремъл Дмитрий Песков пред репортери.  \"Категорично не сме съгласни с това, а в Москва всичко, което алиансът и столиците, които споменах, правят, се разглежда като пряко участие в конфликта. Ние виждаме, че това се засилва\", добави той.  Президентът на САЩ Джо Байдън заяви, че танковете не представляват \"никаква заплаха за нападение\" срещу Русия и че те са необходими, за да помогнат на украинците \"да подобрят способността си да маневрират на открит терен\".  Украйна иска да получи стотици модерни танкове, за да придобият войските ѝ огневата мощ, нужна им, за да пробият руските отбранителни линии и да си възвърнат окупираните територии на юг и на изток. Досега и Украйна, и Русия разчитаха предимно на танкове Т-72 от съветската епоха.  Русия, която започна войната, нахлувайки в Украйна на 24 февруари миналата година, все по-често представя този конфликт като конфронтация с НАТО.  \"Ходът на специалната военна операция в Украйна показва, че САЩ и НАТО възнамеряват да продължат да полагат усилия да протакат този военен конфликт и са се превърнали в участници в него\", заяви днес Николай Патрушев, близък съюзник на президента Владимир Путин и секретар на Съвета за сигурност.  Агенция \"Интерфакс\" го цитира да казва, че \"дори с края на \"горещата фаза\" на конфликта в Украйна англосаксонският свят няма да спре марионетната война срещу Русия и нейните съюзници.\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Джон Кърби: Доставката на танкове \"М1 Ейбрамс\" за Украйна може да отнеме месеци",
		"url": "https://epicenter.bg/article/Dzhon-Karbi--Dostavkata-na-tankove--quot-M1-Eybrams-quot--za-Ukrayna-mozhe-da-otneme-mesetsi/306623/7/96",
		"text": "Доставката на танкове \"М1 Ейбрамс\" от Съединените щати за Украйна може да отнеме месеци, потвърди говорителят на Съвета за национална сигурност към Белия дом Джон Кърби, цитиран от Ройтерс и БТА.  Вчера президентът Джо Байдън обяви, че САЩ ще изпратят на Киев 31 съвременни танка от този модел, за да му помогнат да отблъсне руските нашественици.  Доставката на \"М1 Ейбрамс\" може да бъде дълъг процес, призна в същото време Байдън.  Представители на неговата администрация, цитирани от Ройтерс, казаха, че тя ще отнеме месеци, а не седмици.  ДПА определя решението на Съединените щати да доставят на Украйна \"М1 Ейбрамс\" като голям обрат. По-рано администрацията на Байдън многократно каза, че не възнамерява да изпрати такива тежки танкове на Киев.  Джон Кърби обясни промяната в плановете с променените условия на бойното поле. Украйна трябва да е готова за момента, когато времето ще се подобри и руската офанзива ще набере скорост, обясни той.  Кърби заяви, че не очаква Русия да нанесе ответен удар по НАТО в отговор на обявените от държави от алианса доставки на танкове за Украйна.\n \nПоследвайте Епицентър.БГ вече и в Телеграм и Туитър!"
	},
	{
		"title": "Йордан Божилов: Украйна ще бъде възстановена и като сериозна военна сила",
		"url": "https://epicenter.bg/article/Yordan-Bozhilov--Ukrayna-shte-bade-vazstanovena-i-kato-seriozna-voenna-sila/306595/2/0",
		"text": "\"Европейските страни ясно осъзнаха, че рискът е директен срещу Европа - именно това беше повратната точка за това решение\". Това заяви пред БНР Йордан Божилов - председател на Софийския форум за сигурност, относно решението за изпращане на танковете \"Леопард 2\" в Украйна.\"За мен е изключително важно единството на политическо ниво - и в НАТО, и в ЕС. Това е ключовото, за да се защити Европа, европейските страни и европейската демокрация\", коментира той в интервю за предаването \"Преди всички\" на БНР. Въпреки всички усилия, войната продължава, подчерта експертът и добави мнението си, че е очевидно, че трябва да се предриемат други мерки. По думите му войната трябва да спре.Руският президент Владимир Путин очерта каква е неговата цел - тя е преначертаване на европейската карта и преразглеждане на историята, припомни Божилов.Според него е очевидно, че Путин губи войната. По думите му от една страна руският лидер не е очаквал тази съпротива на украинците, а от друга - не е очаквал и единството на европейските страни:\"Путин получи много по-силно единство и на НАТО, и на ЕС\".Йордан Божилов отбеляза, че танковете, които ще бъдат изпратени на Украйна - и \"Леопард\", и френските, и американските - като военно средство са много по-способни от това, с което разполага Русия. В тактическо отношение те могат да имат много сериозно значение за поврата, смята той.Според него все пак танковете не са достатъчни, но с всичката помощ, която се предоставя на Украйна, те може да имат много сериозно значение. По думите му ще са необходими няколко месеца, за да отидат танковете в Украйна. Докато това се случи, украинската армия има духа и волята да противостои, каза експертът.Той е категоричен, че границите на Европа - така, както са установени след Втората световна война, и принципите, върху които се гради европейската сигурност, не могат да бъдат нарушавани: \"Нарушаването от страна на Русия и на границите, и на правовите норми, с които Русия се е съгласила, е пряка заплаха за Европа\".Според него реториката на Кремъл не почива на голяма основа. \"Оказа се, че тази военна сила е куха\", изказа мнението си Божилов.Той обаче посочи, че не трябва да се подценява ядрената заплаха, с която си служи Русия. По думите му използването на ядрено оръжие и заплахата за това са неприемливи. Русия използва тази реторика като средство за натиск, подчерта той и добави: \"В една съвременна война виждаме всички възможности, за да се постигнат целите, които в крайна сметка са политически, те не са чисто военни, а те вървят срещу демократичните държави, които Путин счита за отживелица\". Русия мобилизира все повече хора и очаквам, че ще се направи опит да се възвърнат територии, които си отвоюва Украйна, прогнозира експертът.Според него руското общество силно подкрепя тази война, въпреки всички страдания. Той не вижда потенциал от страна на руското общество за натиск за спиране на войната, което би било най-бързото и безболезнено решение. Божилов вижда по скоро потенциал за позиционна война, отколкото за активни действия.Това, което ясно поставят различните страни в НАТО, е, че крайната цел е възстановяване на териториалната цялост на Украйна - каквато беше до 2014 г., посочи той и заяви: \"Очаквам, че Украйна ще бъде възстановена и като много сериозна военна сила, което Путин в никакъв случай не е очаквал\". За членство на Украйна в НАТО на този етап не бих говорил, но като модерна европейска страна - да, каза в заключение Йордан Божилов."
	},
	{
		"title": "Володимир Зеленски поиска от Запада самолети и ракети с голям обсег",
		"url": "https://epicenter.bg/article/Volodimir-Zelenski-poiska-ot-Zapada-samoleti-i-raketi-s-golyam-obseg/306594/7/0",
		"text": "Бързите действия и изпращането на достатъчно танкове към Украйна са ключови за отбраната на Киев срещу Русия, заяви в сряда вечерта украинският президент Володимир Зеленски.  Във вечерното си видеообръщение той каза, че е разговарял с генералния секретар на НАТО Йенс Столтенберг и е призовал за доставки на ракети с голям обсег и на самолети като допълнение към ангажимента на Съединените щати и Германия да предоставят на страната му модерни бойни танкове.  Русия, която преди почти година нахлу в Украйна, определи решението за танковете като опасна провокация.  \"Ключът сега е бързината и количеството. Бързите действия за обучение на нашите военни. Скоростта на доставка на танкове за Украйна. Количеството на логистиката за танковете. Трябва да сформираме такъв „танков юмрук“, такъв „юмрук на свободата“, след ударите на който тиранията няма да се надигне отново. Можем да го направим заедно. Колкото по-голяма отбранителна подкрепа получават нашите герои на фронта от света, толкова по-бързо ще приключи агресията на Русия и толкова по-надеждни ще бъдат гаранциите за сигурност за Украйна и всички наши партньори след войната\", посочи украинският президент Володимир Зеленски.\n \nПоследвайте Епицентър.БГ вече и в Телеграм и Туитър!"
	},
	{
		"title": "Военни експерти: Доставката на танкове \"Леопард 2\" за Украйна може да промени хода на войната",
		"url": "https://epicenter.bg/article/Voenni-eksperti--Dostavkata-na-tankove--quot-Leopard-2-quot--za-Ukrayna-mozhe-da-promeni-hoda-na-voynata/306593/2/0",
		"text": "Доставката на танкове \"Леопард 2\" за Украйна може да промени хода на войната.\nОколо това мнение се обединиха в студиото на „Здравей, България” по Нова телевизия военният експерт полк. Владимир Миленски и бившият министър на отбраната проф. Тодор Тагарев.  „През последните седмици има доста сериозен застой на фронтовата линия. Русия, мобилизирайки десетки хиляди мъже и изпращайки ги на фронта без никаква подготовка – търпи големи загуби. Но не позволява настъпление на Украйна. В същото време чрез ракетни удари и дронове – Москва унищожава гражданска инфраструктура и да убива хора ежедневно, за да може да продължи украинската офанзива – танковете са без алтернатива”, посочи професор Тагарев.  „Танковете, които получават украинците, са друго поколение. Те са несравними по своите бойни характеристики с танковете, с които разполагат Киев и Москва. Интересното е,че за последните 30 години Русия не направи нищо по отношение на концептуалното си танково строителство. Те ги модернизираха, но не промениха нищо е тях”, подчерта полковник Миленски.\n \nПоследвайте Епицентър.БГ вече и в Телеграм и Туитър!"
	},
	{
		"title": "Славчо Велков: Обяви ли Русия война на Украйна, България става вражеска страна и влиза в нея",
		"url": "https://epicenter.bg/article/Slavcho-Velkov--Obyavi-li-Rusiya-voyna-na-Ukrayna--Balgariya-stava-vrazheska-strana-i-vliza-v-neya/306582/11/0",
		"text": "Германия официално реши да изпрати 14 танка на Украйна. Канцлерът Олаф Шолц ще разреши на съюзните държави, които притежават произведени в Германия танкове, да изпратят от тях на Киев.\n \nЕкспертът по сигурност Славчо Велков заяви в студиото на предаването \"Денят ON AIR\", че за да се явят танковете \"Леопард\" в Украйна, трябва да има кой да ги управлява и поддържа.  \"Германия вече взе решение и призова другите страни, които имат такива танкове, да започнат обучение на украински танкисти. Обучението на един танков екипаж не трае седмица-две или десет. Те представляват легитимна цел за руските въоръжени сили\", коментира Велков.  Той добави, че украинската армия има различни бронирани машини, включително западно производство. Тук обаче говорим за ударната сила на танковите войски.  \"Не става въпрос за 14 танка, Германия вдигна забраната за реекспорт на държави с такива танкове. На Зеленски и 113 танка да му дадат, той винаги ще иска повече, нормално е. Това не създава нова фаза във войната, но ще повлияе върху схващанията на руското командване за водене на бойните действия\", подчерта Велков пред Bulgaria ON AIR.  Експертът прогнозира, че в отделни направления руската армия ще предприеме настъпателни действия, особено за овладяване на важен център като Бахмут. Градчето Соледар пък се оказа важна стратегическа точка за овладяването на самия Бахмут.  \"Новата фаза ще бъде промяната в използването на някои бойни средства от руска страна, когато тези танкове се появят. Не изключвам възможността тези танкове да се използват от неукраински екипажи. Новата фаза е обединяването около политическа воля след кратко колебание от страна на Германия\", смята Велков.  \"Има харта на неутралните държави и България е в тази харта. Държави, които не участват във война и не подкрепят една или повече от страните при участие във война. Кое прави всички тези държави неутрални в момента? Че Русия не е обявила война. Казва, че провежда специална военна операция. Ако утре обяви война, което не е изключено, то тогава тези страни се превръщат вече във вражески. Тази война сега пак е НАТО - Русия, само че без пряко участие на жива сила\", каза още експертът по сигурност.  \"Как Русия разбира статията в \"Ди Велт\", че България е спасила Украйна? Че припознава България като една от страните, която в първата фаза на специалната военна операция най-много е подпомогнала Украйна. При обявяване на война ще се превърнем в държава, която участва във войната. Не може да спасим Украйна с жилетки и каски\", изтъкна Велков.  Гостът определи изгарянето на корана пред турското посолство в Швеция като деяние с изключително висока степен на европейска и глобална опасност.  \"Става въпрос за Турция и религията ислям. Сега вече няма връщане назад. Това може да отключи радикални действия извън държавите - да бъдат ударени шведски обекти, и не само\", алармира Велков.\n \nПоследвайте Епицентър.БГ вече и в Телеграм и Туитър!"
	},
	{
		"title": "Словакия е готова да изпрати 30 танка Т-72 на Украйна, ако бъдат заменени със западни",
		"url": "https://epicenter.bg/article/Slovakiya-e-gotova-da-izprati-30-tanka-T-72-na-Ukrayna--ako-badat-zameneni-sas-zapadni/306579/7/0",
		"text": "Словакия е готова незабавно да изпрати на Украйна 30 танка Т-72, при условие че може да получи западни танкове, които да ги заменят, заяви днес министърът на отбраната Ярослав Над, цитиран от Ройтерс и БТА.  Над каза на онлайн брифинг за медиите в украинския град Одеса, че Словакия вече е изпратила 30 бойни машини на пехотата от съветско време БВП-1 на Украйна миналата година, след като e станало ясно, че Германия ще достави 15 танка \"Леопард 2“ на Словакия, за да ги замени.  \"Ние все още разполагаме с 30 танка Т-72 и бихме били готови да ги изпратим незабавно на Украйна, дори утре, ако има възможност да получим западни танкове - \"Леопард\"-и или други в замяна\", заяви словашкият министър на отбраната.  Според Над Словакия ще се нуждае от около 43 танка, отговарящи на натовските стандарти, и ще разполага с общо 45 танка, след като получи 15 танка \"Леопард\" от Германия.  Братислава досега е получила един танк \"Леопард\" и очаква да получава по два на месец, считано от март, каза министърът.  Миналата година Словакия достави осем самоходни гаубици \"Зузана“ на Украйна и работи по производството на още 16, които ще бъдат платени от Дания, Германия и Норвегия. Над заяви, че украинското правителство е изразило интерес към закупуването на още 11 гаубици и е сключен съответен договор.\n \nПоследвайте Епицентър.БГ вече и в Телеграм и Туитър!"
	},
	{
		"title": "Москва: Доставката на германски танкове в Украйна е част от \"предварително планирана\" война",
		"url": "https://epicenter.bg/article/Moskva--Dostavkata-na-germanski-tankove-v-Ukrayna-e-chast-ot--quot-predvaritelno-planirana-quot--voyna/306578/7/0",
		"text": "Говорителката на руското министерство на външните работи Мария Захарова заяви в своя публикация в Телеграм днес, че решението на Германия да предостави танкове на Украйна е потвърдило, че става въпрос за \"предварително планирана война\" срещу Русия, предадоха Ройтерс и БТА.  Като доказателство за своята теза Захарова цитира думите на германската външна министърка Аналена Бербок, че Европа трябва да направи повече, за да защити Украйна, особено що се отнася до танковете.  Бербок каза, че \"най-важното и решаващото нещо\" е европейските страни \"да го направят заедно, а не да играят играта \"намерете виновника\" в Европа, тъй като те \"водят война срещу Русия, а не една срещу друга\".  \"Ако към това се прибавят и разкритията на (бившата германска канцлерка Ангела) Меркел, че те са подкрепяли Украйна и не са разчитали на Минските споразумения, тогава става ясно, че става дума за предварително планирана война срещу Русия. И не казвайте след това, че \"не сте го чули\", заяви Захарова.  От своя страна министърът на вътрешните работи на Русия Владимир Колоколцев заяви, че модерните танкове \"Леопард\", доставени на Украйна, ще бъдат унищожени по същия начин, както германските танкове \"Тигър\" и \"Пантера\" по време на Втората световна война, предаде ТАСС.  Колоколцев каза, че потомците на освободителите на света от фашизма пазят историческата памет за престъпленията, \"извършени от нацистите и техните привърженици бандеровци в Украйна\". \"Те отлично са запазили в съзнанието на съвременното поколение гледката на германските \"Тигри\" и \"Пантери\", горящи на руска земя. Те ще запомнят и горящите модерни \"Леопарди\", добави той.  Междувременно заместник-председателят на руския Съвет за сигурност Дмитрий Медведев изрази мнение, че \"режимът в Киев скоро ще се лиши от излаз на море\".  \"Подводници – това е доста прекалено. Особено след като киевският режим скоро няма да има никакъв излаз на море\", написа Медведев в Телеграм, коментирайки изявеното от Киев желание да получи от Запада възможно най-много ударни оръжия, включително самолети и подводници.\n \nПоследвайте Епицентър.БГ вече и в Телеграм и Туитър!"
	},
	{
		"title": "Байдън потвърди: САЩ ще доставят 31 танка \"М1 Ейбрамс\" на Украйна",
		"url": "https://epicenter.bg/article/Baydan-potvardi--SASht-shte-dostavyat-31-tanka--quot-M1-Eybrams-quot--na-Ukrayna/306577/7/96",
		"text": "Президентът на САЩ Джо Байдън потвърди днес, че страната му ще достави 31 съвременни танка \"М1 Ейбрамс\" на Украйна, предадоха Ройтерс и БТА.  Байдън, който говори пред журналисти в Белия дом, представи тази оръжейна помощ като част от координирана акция с европейските съюзници. Това е доказателство, че Съединените щати и Европа остават единни срещу руската инвазия в Украйна, изтъкна той.  По-рано днес агенция Блумбърг обяви, че Вашингтон ще даде на Киев 31 танка \"М1 Ейбрамс\" на стойност 400 милиона долара. Украинският министър на отбраната Олексий Резников пък каза след телефонен разговор със своя американски колега Лойд Остин, че очаква \"още добри новини\".  Доставката на танкове на Украйна не е заплаха за нападение срещу Русия, подчерта Байдън, цитиран от Франс прес. Той се аргументира, че тя е координирана с европейските съюзници и има за цел \"да помогне на Украйна да защити своя суверенитет и териториалната си цялост\".\n \nДнес имах дълъг разговор с нашите съюзници в Европа. Обсъдихме продължаването на нашата единна подкрепа за Украйна“, каза Байдън, като изброи факторите, необходими на Украйна, за да се защити от агресията, и сред тях преди всичко той посочи възможността за контранастъпление. \n \nПрезидентът на САЩ каза, че изпращането на танковете ще \"повиши способността на Украйна да защитава територията си и да постигне стратегическите си цели\", защото те са \"най-ефективните танкове в света\".\n\"Става въпрос да помогнем на Украйна да се защити и защити украинската земя. Това не е нападателна заплаха за Русия, няма нападателна заплаха за Русия\", каза президентът.\n \nОсвен танковете, Белият дом ще предаде на Украйна общо над 500 единици бойна техника. Киев ще получи и 8 ремонтно-евакуационни машини за техническо обслужване на танковете. Програмата за обучение на украинските танкисти започва незабавно.\n\n \nДжо Байдън каза също, че руските войски трябва да се върнат там, където им е мястото - в Русия. \"Днес тази война би свършила. Всичко го искаме, край на тази война\", допълни американският президент.\n \nЗа новината от Белия дом през деня подгряваше след проведен разговор с Лойд Остин министърът на отбраната на Украйна Олексий Резников. „Имах телефонен разговор със секретаря по отбраната Лойд Джеймс Остин III. Обсъдихме резултатите от Рамщайн 8, по-нататъшното укрепване на украинската армия, включително доставките на танкове и поддръжката на новото въоръжение. Скоро ще бъдат обявени още добри новини. Имаме пълно доверие и силна подкрепа от САЩ. Заедно към победата“, написа военният министър на Киев.\n \nПо-рано днес Джо Байдън проведе видеоконферентен разговор с френския президент Еманюел Макрон, германския канцлер Олаф Шолц, италианския министър-председател Джорджа Мелони и британския премиер Риши Сунак за тясното сътрудничество между страните им в помощта за Украйна, съобщи Белият дом, цитиран от Ройтерс, а американският президент обяви, че решението за танковете е взето след съгласуване с тях.\n \nРазговорът се състоя, след като Германия обяви, че ще предостави на Украйна една рота от 14 танка \"Леопард 2\" от запасите си и ще одобри изпращането на такива машини и от други европейски страни.\n \nТанковете, които анонсира Белият дом няма да бъдат на разположение на украинците веднага. Ще отнеме месеци, преди високотехнологичните машини да пристигнат на място в Украйна, коментират американски служители, няколко месеца се очаква да продължи и обучението на украинските екипажи.\n \nТанковете ще бъдат платени чрез Инициативата за подпомагане на сигурността на Украйна, която набира оръжия и оборудване от частната индустрия, а не от американските запаси.\n \nТочно миналия петък американски служители настояха , че президентът Джо Байдън не е склонен да предостави танкове Abrams на Украйна, тъй като членовете на неговия екип по национална сигурност, включително министърът на отбраната Остин и председателят на Обединения комитет на началник-щабовете генерал Марк Мили, не вярват, че те биха донесли ползи на украинците, като се има предвид колко трудно се управляват и поддържат.\n \nАнонсираните днес доставки на танкове ще помогнат за укрепването на потенциала на Украйна и, вероятно, са само част от общия пъзел за формиране на модерни формирования във ВСУ, които да позволят на украинските сили контраофанзива, проведена по „учебника на НАТО“ във взаимодействие с останалите видове войски и въоръжение, с които получените танкове да си взаимодействат – ударни хеликоптери и многоцелеви самолети, като F-16, за който загатна днес външният министър Дмитро Кулеба. \n \n\n \nПоследвайте Епицентър.БГ вече и в Телеграм и Туитър!"
	},
	{
		"title": "Димитър Стоянов: България предоставя на Украйна това въоръжение, което е одобрено от парламента",
		"url": "https://epicenter.bg/article/Dimitar-Stoyanov--Balgariya-predostavya-na-Ukrayna-tova-vaorazhenie--koeto-e-odobreno-ot-parlamenta/306566/2/0",
		"text": "„България предоставя на Украйна това въоръжение, което е по приложение 1 от списъка (което е засекретено, бел. ред.), одобрен от Народното събрание“.\n \nТова каза министърът на отбраната Димитър Стоянов днес, 25 януари, преди заседанието на парламентарната Комисия по отбрана в отговор на журналистически въпрос относно взетите на срещата в Рамщайн решения за подкрепа на Украйна, съобщиха от пресцентъра на МО.  Министър Стоянов разясни пред медиите и промените в Закона за отбраната и въоръжените сили на Република България (ЗОВСРБ), засягащи участието на български военнослужещи в бойни групи, сформирани на територията на страната.  „В чл. 61 на сега действащия ЗОВСРБ е записано как български войски могат да участват във формирования и операции извън територията на Република България“, каза министър Стоянов. Той подчерта, че промяната, която се прави, е именно регламентиране на българското участие в многонационални бойни групи на територията на България.\n \nКъм момента не се очаква ескалация на конфликта в Украйна, коментира Димитър Стоянов по повод решението на Германия да предостави танкове \"Леопард\" на Украйна.  “Във формата Рамщайн никой не насилва никого да дава нещо, решението е на всяка една държава какво ще предостави. България предоставя това, което е по приложение 1 от списъка, който беше гласуван в НС. По отношение на войната виждаме, че в момента е една позиционна отбрана от страна на украинската армия, такава е между другото и от страна на руската армия. Не очаквам някакво съществено развитие на конфликта към този момент. Т.е. двете страни просто ще заемат позиционна отбрана”, добави Стоянов. Министър Димитър Стоянов обясни защо Министерството на отбраната поиска от Конституционния съд тълкувателно решение за възможността за задължителна военна подготовка на гражданите със статут на запасни.  „Съгласно Конституцията, всеки български гражданин има дълг към Родината. Подготовката за изпълнение на този дълг не е формулирана никъде. В ЗОВСРБ не е записано дали Министерството на отбраната може да организира мобилизационни сборове и да провежда обучение.\n \nПо този въпрос има и противоречие в две становища на Министерството на правосъдието - от 2016 г. и от тази година. Това е и причината ние да поискаме тълкувателно решение от Конституционния съд. Нашите запасни трябва да бъдат подготвени.\n \nПри условие, че задължителната служба е отпаднала, начинът за подготовка остават мобилизационните сборове“, подчерта министър Стоянов.\n \nПоследвайте Епицентър.БГ вече и в Телеграм и Туитър!"
	},
	{
		"title": "След като Германия реши да прати танкове за Украйна, акциите на производителя на \"Леопард\" скочиха",
		"url": "https://epicenter.bg/article/Sled-kato-Germaniya-reshi-da-prati-tankove-za-Ukrayna--aktsiite-na-proizvoditelya-na--quot-Leopard-quot--skochiha/306565/4/0",
		"text": "Дългоочакваното решение на Германия да изпрати на Украйна тежки танкове \"Леопард\" (Leopard), които германският оръжеен гигант \"Райнметал\" (Rheinmetall) произвежда съвместно с партньора си \"Краус-Мафай Вегман\" (Krauss-Maffei Wegmann), тласна акциите на \"Райнметал\" до рекордно високо ниво, съобщи Ройтерс.  Така германският производител на танкове, боеприпаси и друго военно оборудване достигна пазарна капитализация от около 10 милиарда евро (11 милиарда долара), или два пъти и половина повече в сравнение със стойността си през последната година, с което оръжейният гигант потенциално би могъл да попадне в германския борсов индекс DAX 40, включващ 40-те най-големи компании е Германия.  Вчера главният изпълнителен директор на \"Райнметал\" Армин Папергер повиши средносрочната перспектива за продажбите на групата в очакване на непредвидени печалби от по-високите разходи за отбрана, които страните планират да направят на фона на войната в Украйна.  За Папергер, който ръководи компанията през последното десетилетие, руската инвазия в Украйна не само проясни бизнес перспективите на групата, но също така доведе до промяна във възприятието на германците, които традиционно са критични към ролята на страната си във военни конфликти.  Миналата година германският канцлер Олаф Шолц инициира така наречената \"Цайтенвенде\" (Zeitenwende) - епохална промяна в германската външна политика и политиката на сигурност, при която, наред с други неща, Берлин да отделя 2 на сто от германския БВП за укрепване на армията.  Основана през 1889 г., за да доставя боеприпаси на тогавашната Германска империя, \"Райнметал\" продължава да бъде ключов доставчик на оръжия за германската армия по време на Първата и Втората световна война, когато компанията е била временно национализирана.  Днес компанията, която е и ключов доставчик за автомобилния сектор, дава препитание на повече от 25 000 души по целия свят. Освен бойния танк \"Леопард\", \"Райнметал\" произвежда бойни машини за пехотата - \"Пума\" (Puma) и \"Мардер\" (Marder), както и различни видове боеприпаси.  Директните доставки на германския производител за Украйна досега включваха системи за противовъздушна отбрана, използвани срещу дронове, боеприпаси, военни камиони, както и полева болница.  Германската оръжейна група заяви, че може да достави на Украйна общо 139 танка \"Леопард\" - 51 от подобрения модел \"Леопард 2\" и 88 от по-стария \"Леопард 1\". 29 от танковете \"Леопард 2A4\" вече могат да бъдат доставени до април или май.  Според анализатори от \"Щифел Екуити Рисърч\" (Stifel Equity Research) продажбите на \"Леопард\" могат да донесат на \"Райнметал\" около 300-350 милиона евро през настоящата и идната година. Това би било само малка част от общите продажби, които се очаква да достигнат 7,6 милиарда евро през 2023 г., според оценки на \"Рефинитив\".  Експерти на швейцарската банкова група Ю Би Ес (UBS) обаче предупредиха, че докато акциите на \"Райнметал\" до голяма степен се оценяват високо заради евентуални бъдещи поръчки, то те все още не са се материализирали.\n \nИзточник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Кулеба призова страните, които разполагат с танкове \"Леопард 2\", да изпратят колкото се може повече ",
		"url": "https://epicenter.bg/article/Kuleba-prizova-stranite--koito-razpolagat-s-tankove--quot-Leopard-2-quot--da-izpratyat-kolkoto-se-mozhe-poveche-/306551/7/0",
		"text": "Министърът на външните работи на Украйна Дмитро Кулеба днес призова всички страни, които притежават танкове \"Леопард 2\", да \"предоставят колкото се може повече от тях\", за да помогнат на Украйна да отблъсне руската инвазия, предаде Ройтерс, цитирана от БТА.  \"Ето че танковата коалиция беше сформирана. Всички, които се съмняваха, че това някога може да се случи, сега видяха: За Украйна и нейните партньори няма невъзможно\", написа той в \"Туитър\". \"Призовавам всички нови партньори, които имат на служба танкове \"Леопард 2\", да се присъединят към коалицията и да предоставят колкото се може повече от тях\", написа още Кулеба.  Междувременно правителството в Киев поиска от западните си съюзници да му предоставят и бойни кораби и подводници, предаде ДПА. \"Нуждаем се от бойни кораби, за да защитим бреговете си, ние имаме много дълъг бряг. Ще ни трябват и подводници, за да предотвратим опасността от нова морска атака от Черно море\", заяви днес заместник-външният министър на Украйна Андрий Мелник пред германската телевизия Ер Те Ел. Обещаните танкове трябва да бъдат само първата стъпка, добави Мелник. Според него войната няма да свърши скоро.  Мелник каза и че Украйна се нуждае от подкрепления за своите ВВС. Германия би могла да помогне например с изтребители \"Торнадо\" или \"Юрофайтър\", каза той. Той поиска от германския министър на отбраната Борис Писториус да \"прояви лидерство\" по този въпрос.  Украинският посланик в Германия Олексий Макеев изрази своята радост по повод информацията за сформиране на \"голяма танкова коалиция\" и очакваната доставка на германски танкове \"Леопард 2\". \"Тези танкове ще ни помогнат да отблъснем руската офанзива и да освободим нашите окупирани от Русия територии и народ\", заяви той по време на посещение в Хамбург днес. \"(Надявам се), че нашите момчета скоро ще посрещнат тези котки в Украйна\" добави той, заигравайки се с думата леопард.\n \nПоследвайте Епицентър.БГ вече и в Телеграм и Туитър!"
	},
	{
		"title": "\"Лукойл\": Не сме доставяли гориво за Украйна от \"Нефтохим Бургас\", обмисляме да заведем дело",
		"url": "https://epicenter.bg/article/-quot-Lukoyl-quot--Ne-sme-dostavyali-gorivo-za-Ukrayna-ot--quot-Neftohim-Burgas-quot--obmislyame-da-zavedem-delo/306547/4/0",
		"text": "Руската петролна компания \"Лукойл\" опровергава твърденията за доставка на горива за Украйна от рафинерията й в България или чрез други канали и не изключва възможността да се обърне към съда, предадоха ТАСС и БТА.  \"Лукойл\" във връзка с новата вълна спекулативни публикации в медиите още веднъж заявява, че няма договори и не е доставял през 2022 г. своя продукция в Украйна от завода в Бургас (България) или чрез някакви други канали\", се посочва в официално изявление на компанията.  \"Лукойл\" подчертава, че такива предположения по-рано са опровергавани и от представител на посолството на Русия в България.  \"Компанията си запазва правото да се обърне към съда за защита на бизнес репутацията си\", се посочва в изялението.  Германският в. \"Велт\" съобщи по-рано този месец, позовавайки се на бившия министър на финансите Асен Всилев, че България чрез чуждестранни посредници е снабдявала Украйна с дизелово гориво след руската инвазия, като нефтопродуктите са били произведени от рафинерията \"Лукойл Нефтохим Бургас\".  \"Лукойл\" тогава заяви, че българските власти никога не са се обръщали към ръководството на предприятието му с молба за доставка на гориво за Украйна.\n \nПоследвайте Епицентър.БГ вече и в Телеграм и Туитър!"
	},
	{
		"title": "Военният министър на Германия: Първите танкове \"Леопард\" ще пристигнат в Украйна след три месеца",
		"url": "https://epicenter.bg/article/Voenniyat-ministar-na-Germaniya--Parvite-tankove--quot-Leopard-quot--shte-pristignat-v-Ukrayna-sled-tri-mesetsa/306545/7/0",
		"text": "Първите танкове \"Леопард\" от Германия може да пристигнат в Украйна след около три месеца, съобщи германският министър на отбраната Борис Писториус след заседание на комисията по отбрана на Бундестага в Берлин, цитиран от ДПА и БТА.  По думите му обучението на украинските военни и определянето на маршрутите за доставка ще започне много скоро.  Писториус нарече решението за предоставяне на танковете \"историческо\", защото е взето съгласувано в условията на \"изключително взривоопасна обстановка в Украйна\".  \"Това не е повод за празнуване,\" каза още Писториус добави, че проявява голямо разбиране към тези, които имат опасения. \"Но това, което е ясно, е, че няма да станем страна в тази война, ще се погрижим за това.\"  Германия винаги ще бъде начело в подкрепата за Украйна срещу руската инвазия, но също така ще гарантира, че конфликтът няма да ескалира и да въвлече НАТО, заяви днес и германският канцлер Олаф Шолц, цитиран от Ройтерс.  \"Германия винаги ще бъде начело, щом става въпрос за подкрепата за Украйна\" заяви Шолц в свое изказване пред депутати, след като даде съгласие в Украйна да бъдат изпратени танкове \"Леопард 2\".  Той добави, че в същото време Германия трябва да гарантира, че войната няма да \"ескалира във война между Русия и НАТО\". \"Ние винаги ще имаме предвид този принцип\", заяви Шолц.  Германският канцлер каза още, че президентът на САЩ Джо Байдън е добър партньор на Германия и техните наскорошни разговори са били в приятелски тон.  Междувременно говорител на германското правителство каза, че Германия засега не е получила искания от партньорски страни за реекспорт на танкове \"Леопард 2\" в Украйна, освен от Полша. Партньорските страни вероятно ще обявят плановете си през \"идните часове и дни\", добави говорителят.\n \nГермания също ще даде на страните партньори, които желаят бързо да доставят танкове “Леопард 2” от техните наличности на Украйна, необходимите разрешения за трансфера. По договор, страните, които са закупили танкове “Леопард 2” от Германия за своите въоръжени сили, трябва да получат разрешение от Берлин за реекспорта им, припомнят международните наблюдатели. Няколко държави, включително Полша, Финландия и Холандия, изразиха готовността си да доставят от своите тежки танкове за властите в Киев.\nОбучението на украински екипажи трябва да започне бързо в Германия, според канцлерството. В допълнение към обучението Германия ще гарантира и логистика, доставка на боеприпаси и поддръжка на оръжейните системи.\n \nПолският премиер Матеуш Моравецки благодари в сряда на Германия за решението є. “Благодаря ви, канцлер Олаф Шолц.\nРешението за изпращане на “Леопард 2” в Украйна е голяма стъпка към целта да се спре Русия. Заедно сме по-силни”, написа в “Туитър” Матеуш Моравецки след зелената светлина, дадена от Берлин за доставката на тежките машини.\n \nУкраинското президентство също приветства в сряда “първа стъпка” на Берлин, като същевременно призова Запада да му предостави много повече срещу руската армия. “Беше направена първа стъпка”, коментира в социалната мрежа “Телеграм” Андри Йермак, ръководител на президентската администрация. “Имаме нужда от много “Леопард”-и”, допълни той.\n\n \nПоследвайте Епицентър.БГ вече и в Телеграм и Туитър!"
	},
	{
		"title": "Министрите одобриха хуманитарна помощ за Украйна - 1 генератор, минерална вода и консерви с боб",
		"url": "https://epicenter.bg/article/Ministrite-odobriha-dopalnitelna-humanitarna-pomosht-za-Ukrayna/306543/2/0",
		"text": "Сред решенията, които Министерският съвет прие на редовното си заседание, е и предоставяне на допълнителна помощ за Украйна. Тя предвижда изпращане на един генератор, консерви с боб, минерална вода, медицински пакети.\n \nМинистерският съвет прие Решение за безвъзмездно предоставяне на хуманитарна помощ на Украйна, се казва в съобщение от Правителствената информационна служба.\nВ него подробно се изрежда съставът на хуманитарната пратка.\nВъв връзка с поисканата от правителството на Украйна международна хуманитарна помощ, по линия на Механизма за гражданска защита на Европейския съюз със съобщения от ERCC (Emergency Response Coordination Centre - Координационен център за реакция при извънредни ситуации на ЕС), на страната се предоставя хуманитарна помощ, както следва:1. Oт Министерството на вътрешните работи - бензинов генератор 5 kw - 1 брой; бутилирана вода - 522 315 литра; индивидуален превързочен комплект - 74 412 броя; спален чувал - 200 броя; консервирани хранителни продукти: зелен грах - 19 353,600 кг.; домати белени на кубчета - 20 160 кг.; сладка царевица - 9 987,840 кг.; капия печена белена - 16 450,560 кг.; кисели краставици - 24 675,840 кг.; зелен фасул - 16 450,560 кг.; гювеч - 8 225,280 кг.; паприкаш - 4 112,640 кг.;2. Oт Българския Червен кръст - консервирани хранителни продукти: говеждо месо в собствен сос - 14 184 броя; кюфтета със зрял боб - 14 196 броя; русенско варено - 14 184 броя; пълнени чушки с месо и ориз - 14 196 броя; пиле с ориз - 14 016 броя; индивидуален комплект за първа помощ - 4 000 броя.Общата стойност на безвъзмездно предоставената хуманитарна помощ по т. 1 и 2 е 1 752 535,62 лв.В съответствие с активирания Механизъм за гражданска защита на Европейския съюз, безвъзмездно предоставената хуманитарна помощ ще бъде транспортирана със съдействие от Европейската комисия, без финансов ангажимент за България.\n \nЕто какви решения  още прие Министерският съвет на редовното си заседание:\n \nМинистерският съвет прие Национален план за действие за намаляване на риска от облъчване от радон 2023-2027 г.  Правителството прие Национален план за действие за намаляване на риска от облъчване от радон 2023-2027 г. Националният план е съобразен с конкретните изискванията, посочени в Приложение XVII на Директива 2013/59/Евратом. Радонът е естествен източник на йонизиращо лъчение и има най-голям принос за вътрешното облъчване на населението на Земята. Световната здравна организация (СЗО) определя радона за втори по значимост фактор, предизвикващ рак на белия дроб след тютюнопушенето. Директива 2013/59/Евратом изисква държавите членки да изготвят стратегии, които да гарантират правилното управление на ситуациите на съществуващо облъчване, съразмерно на рисковете и ефективността на защитните мерки, както и да изготвят национален план за действие с цел справяне с дългосрочните рискове от облъчване от радон в жилищни сгради, сгради с обществен достъп и работни места. Стратегията цели намаляване на колективния и индивидуалния риск за българското населението от облъчване на радон в сгради, чрез провеждане на дългосрочна политика за осигуряване на стабилна правна и институционална рамка и подпомагане на изпълнението на мерките за намаляване на облъчването от радон. Проектът на Националния план за действие за намаляване риска от облъчване от радон 2023-2027 г. е разработен за достигане на целите и задачите на Стратегията за намаляване на риска от облъчване от радон 2018-2027 г., на база на анализ на изпълнението на Националния план за действие за намаляване на риска от облъчване от радон 2018-2022 г.  Правителството прие доклад за изпълнението на Плана за действие за 2022 година с мерките, произтичащи от членството на България в ЕС, към 31 декември 2022 г.  С Решение на Министерския съвет беше приет доклад за изпълнението на Плана за действие за 2022 година с мерките, произтичащи от членството на Република България в Европейския съюз, към 31 декември 2022 година. От общо 213 мерки в Плана за 2022 година са изпълнени 139 мерки. Неизпълнените мерки са 74. Процентът неизпълнени в срок мерки е 34,7%. В края на 2021 година процентът неизпълнени мерки беше 36,3 %. Неизпълнените мерки се прехвърлят в Плана за 2023 г. със срок за изпълнение до 31 януари 2023 г. Министерският съвет изпрати в 48-то Народно събрание 16 законопроекта, които са включени в Плана и не са изпълнени в заложените срокове, за приоритетно разглеждане. От неизпълнените мерки 41 са свързани със стартирали процедури за нарушение по чл. 258 от Договора за функционирането на Европейския съюз. С изпълнението на тези мерки България ще отстрани допуснатите нарушения на правото на Европейския съюз, констатирани от Европейската комисия в рамките на 36 процедури за установяване на неизпълнение на задължения, произтичащи от правото на ЕС. В Приложение № 2 към доклада са посочени 15 невъведени директиви на Европейския съюз в областта на вътрешния пазар със срок за въвеждане до края на месец ноември 2022 г., които ще бъдат включени в предстоящото т.нар. Табло на вътрешния пазар (Single Market Scoreboard). Националният дефицит в Таблото ще бъде 1,8 % (18 директиви от 1018), тъй като три директиви бяха нотифицирани след крайната дата, до която службите на ЕК взимаха предвид направени нотификации (11 декември 2022 г.). С цел преодоляване на дефицита при въвеждане на директивите в областта на вътрешния пазар следва да се предприемат спешни действия за финализирането на процеса на разработването на необходимите проекти на нормативни актове, както и за решаването на координационните проблеми между компетентните ведомства, включително и на политическо ниво. През 2023 г. ще продължи осъществяването на засилен текущ мониторинг в рамките на координационния механизъм по въпросите на ЕС на мерките, произтичащи от членството на Република България в ЕС в Плана за действие за 2023 г.  Министерският съвет прие Решение за одобряване на План за действие за 2023 г. с мерките, произтичащи от членството на България в ЕС  Министерският съвет прие Решение за одобряване на План за действие за 2023 г. с мерките, произтичащи от членството на Република България в Европейския съюз. Планът за действие за 2023 г. е изготвен на базата на предложенията на работните групи към Съвета по европейските въпроси. В него са включени и неизпълнените мерки от Плана за 2022 година със срок за изпълнение до 31 януари 2023 г. В Плана за действие за 2023 г. са включени 194 мерки, свързани с изготвянето на нормативни актове, въвеждащи изискванията на директиви на ЕС със срок за транспониране през 2023 г. и до края на м. април 2024 г., както и директиви и рамкови решения, чиито срок за транспониране е изтекъл, но все още не са въведени; осигуряването на прилагането на учредителните договори, регламентите и решенията на ЕС; изпълнение на поети ангажименти в рамките на Пилотния проект за правото на ЕС или в рамките на процедури за нарушения по чл. 258 от Договора за функционирането на ЕС; докладване на ЕК и/или задължение за предоставяне на информация съгласно учредителните договори, директивите, регламентите и решенията на ЕС. Особена загриженост предизвикват мерките, свързани с отстраняване на допуснати от България нарушения на правото на ЕС. В проекта са включени 50 мерки, свързани с поети ангажименти в рамките на 40 процедури за нарушение. През 2023 г. ще продължи ежемесечното отчитане на Плана за действие в рамките на Съвета по европейските въпроси и на всеки три месеца пред Министерския съвет.  Одобрена е бюджетната процедура за 2024 г.  Със свое решение правителството одобри бюджетната процедура за 2024 г. в срока, определен от Закона за публичните финанси, с цел създаване на необходимата организация и координация между отделните разпоредители с бюджет в процеса на бюджетното планиране. Определени са етапите, сроковете, разпределението на отговорностите и изискванията към разпоредителите с бюджет, както и базата за разработване и актуализиране на средносрочната бюджетна прогноза за периода 2024-2026 г. и за съставяне на законопроекта за държавния бюджет на Република България за 2024 г. Изготвянето на законопроекта за държавния бюджет на Република България за 2023 г. и на актуализираната средносрочна бюджетна прогноза за 2023-2025 г. не се реализира в рамките на сроковете по Закона за публичните финанси поради политическия цикъл, свързан с провеждането на предсрочни парламентарни избори в края на 2022 г. В тази връзка началото на първия етап на бюджетната процедура за 2024 г. е изместено за края на м. февруари - началото на м. март 2023 г. и крайните срокове за реализиране на дейностите по този етап са съкратени с оглед спазване на определения в чл. 72, ал. 1 от Закона за публичните финанси краен срок от 20 април за одобряване от Министерския съвет на средносрочната бюджетна прогноза. Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2023 г. Програмното бюджетиране ще се прилага от всички първостепенни разпоредители с бюджет, чиито бюджети са част от държавния бюджет, с изключение на Народното събрание и на съдебната власт. Това е поредният инструмент на правителството за повишаване на качеството на управление на публичните финанси, за подобряване на процесите на планиране и изготвяне на проектобюджетите на бюджетните организации и за повишаване на прозрачността и отчетността на бюджетните системи.  Приета бе Програма за условията и реда за подбор на проекти за дейности, финансирани от Модернизационния фонд  Министерският съвет прие Програма за условията и реда за подбор на проекти за дейности, които ще се финансират със средства от Модернизационния фонд (МФ). Чрез подкрепяните от Фонда инвестиции се осигурява възможност за постигане на целите на Директива (ЕС) 2018/410 от 14 март 2018 г. и на целите на рамката на Европейския съюз (ЕС) за политиките в областта на климата и енергетиката в периода до 2030 г. Основна цел на МФ е подпомагане на инвестициите в проекти, насочени към модернизация на енергийните системи и за подобряване на енергийната ефективност Модернизационният фонд се финансира посредством приходи от продажби чрез търгове на квоти за емисии на парникови газове, съгласно член 10 „Търг на квоти” от Директива 2003/87/ЕО с оглед подобряване и разширяване на схемата за търговия с квоти за емисии на парникови газове на Общността. С приетата програма се определят условията, редът за работа и критериите за подбор на инвестиционните предложения, които ще бъдат финансирани. Проектите трябва да бъдат в синергия със заложените в Националния план за възстановяване и устойчивост реформи и проектни предложения, които българската страна ще реализира. Инвестициите, които ще се подкрепят със средства от Модернизационния фонд, трябва да са в съответствие с целите на рамката на Европейския съюз за политиките в областта на климата и енергетиката в периода до 2030 г., както и с дългосрочните цели по Парижкото споразумение. Също така следва пряко или непряко да допринасят за намаляване емисиите на парникови газове по икономически ефективен начин. Успешното изпълнение на дейностите предвидени по Фонда е един от лостовете за постигане ангажимента на България за намаляване въглеродните емисии в атмосферата до 2026 г.  Имот в с. Гиргини е обявен за частна държавна собственост  С решение на Министерския съвет имот в село Гиргини, община Габрово е обявен за частна държавна собственост. Досегашният статут на имота е бил публична държавна собственост, стопанисван от областния управител на област Габрово. По действащия план на село Гиргини имотът представлява масивна едноетажна сграда със застроена площ 500 кв.м., построена през 1978 г. и е бивш пункт за управление на Областния съвет по сигурност. Понастоящем имотът е снет от оперативен отчет и не е свързан с изпълнение на преките функции на Областна администрация на област Габрово. Обявяването на имота за частна държавна собственост ще допринесе за неговото ефективно управление.  Съгласие за откриване на почетно консулство на Индонезия в Пловдив и за назначаване на Димитриос Винтзилеос на поста почетен консул  Министерският съвет даде съгласие по предложението на индонезийската страна за откриване на почетно консулство на Република Индонезия в гр. Пловдив и за назначаване на г-н Димитриос Винтзилеос на поста почетен консул на Индонезия в България със седалище в гр. Пловдив и с консулски окръг, обхващащ територията на област Пловдив. Очаква се решението да спомогне за засилването на двустранното сътрудничество с Индонезия в търговско-икономическата сфера, културата, образованието и др.  България открива почетно консулство в Република Конго  Министерският съвет прие решение за откриване на консулство на Република България в Република Конго, ръководено от почетно (нещатно) консулско длъжностно лице, със седалище в град Бразавил и с консулски окръг, обхващащ територията на Република Конго и за назначаване на Жозеф Кристиан Ниамби, гражданин на Република Конго, за почетно (нещатно) консулско длъжностно лице. Г-н Жозеф Ниамби работи за белгийска банкова и образователна организация. Той е разпознаваема фигура в дипломатическите среди, тъй като е представлявал няколко белгийски хуманитарни организации и по тази линия е изградил широка мрежа от контакти в МВнР и в дипломатическия корпус в Бразавил. Изградените от Жозеф Ниамби позиции са отлична предпоставка за изпълнение на функциите на почетен консул в полза на развитието на двустранните политически, икономически и културни връзки.  За ратификация е предложен Договор между Република България и Асоциация Еврика АИСБЛ за Консорциум „Европейско партньорство за иновативни малки и средни предприятия“  Министерският съвет одобри проект на Закон за ратифициране на Договор между Република България и Асоциация Еврика АИСБЛ за Консорциум „Европейско партньорство за иновативни малки и средни предприятия“. Документът подлежи на ратификация от Народното събрание, тъй като съдържа финансови клаузи и клауза за арбитраж. Получаването на статут „проект на ЕВРИКА“ на проектно предложение е запазена марка за качество, гаранция за изследванията и сигурност за пазарен успех - предпоставка за привличане на рисков капитал. С оглед продължаване съвместното сътрудничество и участие на Република България в Хоризонт Европа-Рамковата програма за научни изследвания и иновации /2021-2027 г./, е подписан Договор за консорциум Европейско партньорство за иновативни МСП/ Евростарс с Асоциация Еврика АИСБЛ и правителството на Република България, както и Договор за предоставяне на безвъзмездни средства по проект 101055476 - InnovativeSMEs с Европейската изпълнителна агенция за иновации и МСП /EISMEA. Понастоящем средствата за изпълнение на дейностите по „Европейско партньорство за иновативни МСП/ Евростарс“ са предвидени в бюджета на Министерството на иновациите и растежа и в периода на програмата - до 2027 г. ще бъдат осигурявани в рамките на бюджета на министерството. Към настоящия момент Изпълнителната агенция за насърчаване на малките и средните предприятия /ИАНМСП/ към Министерство на иновациите и растежа е националния финансиращ орган и администрира на национално ниво програмата. До момента ИАНМСП е сключила 11 споразумения за финансиране с български участници по одобрени проекти по Съвместна програма „Евростарс“ и „Евростарс- 2“ на обща стойност 2 330 541, 34 Евро. Средства за проекти Евростарс до момента са осигурявани от бюджета на Националния иновационен фонд, част от бюджета на Министерството на иновациите и растежа. Еврика е най-голямата в света междуправителствена мрежа за иновации и сътрудничество. Предоставя услуги за намиране на партньор, разпространение на информация и много други, свързани със сътрудничество в областта на приложно технологичните изследвания и иновативен бизнес за предприятия, научни изследователски организации и университети. Целта на Еврика е пазарна реализация на резултатите от научноизследователска и развойна дейност и подобряване на качеството на живот.  За ратификация е предложен Договор между Република България и Европейската изпълнителна агенция за иновации и МСП  Министерският съвет одобри проект на Закон за ратифициране на договор между Република България и Европейската изпълнителна агенция за иновации и МСП (EISMEA), съгласно правомощията, делегирани от Европейската комисия за предоставяне на безвъзмездни средства, Проект 101055476 - InnovativeSMEs. Европейското партньорство за иновативни МСП/Евростарс ще подпомага осъществяването на целите на държавната политика в областта на иновациите, технологичното и икономическото развитие и растеж, като предлага подкрепа на малки и средни предприятия, които разработват, развиват и внедряват пазарно-ориентирани иновации. Инициативата насърчава участието на заинтересовани лица от страната в съвместни иновационни проекти с участници от държави-членки и трети страни, с възможност за подкрепа от други инициативи и инструменти на Еврика. Към настоящия момент средствата за изпълнение на дейностите по „Европейското партньорство за иновативни МСП/Евростарс“ са предвидени в бюджета на Министерството на иновациите и растежа (МИР) и за периода на изпълнение на програмата - до 2027 г. те ще бъдат осигурявани в рамките на бюджета на министерството. Национален проектен координатор и финансиращ орган ще бъде Изпълнителната агенция за насърчаване на малките и средните предприятия към МИР. Средствата за финансиране ще бъдат предоставени по Правилата за управление на средствата от Националния иновационен фонд, ПУСНИФ-2020 г. и схема за държавна помощ. Важно е да се отбележи, че за изпълнението на настоящия проект на акт не са необходими допълнителни разходи/трансфери/други плащания по бюджета на МИР или по сметка за средства от Европейския съюз, за сметка на бюджети по държавния бюджет.  Утвърдено е споразумение с Хърватия за сътрудничество при бедствия  Министерският съвет прие решение за утвърждаване на Споразумението между правителството на Република България и правителството на Република Хърватия за сътрудничество при бедствия, подписано на 9 май 2022 г. в София. Споразумението има за предмет да определи общата рамка за сътрудничество между Страните в областта на превенцията, готовността и реагирането при бедствия, както и условията и реда за оказване на доброволна помощ между страните в случай на бедствие на територията на някоя от тях. В Споразумението са предвидени следните форми на сътрудничество: оказване на доброволна помощ и предоставяне на информация при поискване в случай на бедствие или на заплаха от настъпването му, обмен на информация, техническа и правна документация, методологична и друга литература, видео и снимков материал, отнасящи се до превенция, готовност и реагиране при бедствия; снабдяване с оборудване на спасителните екипи и/или звената за гражданска защита; организиране и провеждане на съвместни експертни срещи, конференции, семинари и учения, обмен на опит и добри практики; организиране на обмен и обучение на експерти, включително обмен на лектори и инструктори от съответните учебни центрове и институции по искане на всяка от страните, съвместно планиране, разработване и прилагане на проекти и научни разработки в областта на превенцията, готовността и реагирането при бедствия, както и съвместно сформиране на работни групи и установяване на други форми на сътрудничество в съответствие с националното законодателство на страните. Компетентните органи по прилагане на Споразумението са министерствата на вътрешните работи на двете държави. Споразумението се сключва за неопределен период от време и влиза в сила на първия ден от месеца, следващ деня на получаване на последната дипломатическа нота, която потвърждава, че Страните са изпълнили изискванията на националното законодателство за влизане на Споразумението в сила.  Одобрен е проект на международен договор в сферата на отбраната  Министерският съвет на Република България прие решение за приемане на доклада на министъра на отбраната относно проект на международен договор („Писмо за предлагане и приемане на офертата (Letter of Offer and Acceptance - LOA)”) BU-P-LAY „Придобиване на Мултифункционална система за обмен на информация Multifunctional Information Distribution System/MIDS Joint Tactical Radio System (JTRS), MIDS Low Volume Terminal (LVT) Block Upgrade 2/BU2)) и необходимата поддръжка“ и одобряване на проект на международен договор („Писмо за предлагане и приемане на офертата (Letter of Offer and Acceptance - LOA)”) BU-P-LAY „Придобиване на Мултифункционална система за обмен на информация Multifunctional Information Distribution System/MIDS Joint Tactical Radio System (JTRS), MIDS Low Volume Terminal (LVT) Block Upgrade 2/BU2)) и необходимата поддръжка“. Влизането в сила на международния договор BU-P-LAY, след последваща ратификация от Народното събрание, ще повиши способностите за защитен обмен на данни между бойните платформите на НАТО на българските Военновъздушни сили и Военноморски сили .  Одобрен е доклад за определяне наличието на основен интерес относно реализация на услуга за превоз на отбранителни продукти  Министерският съвет на Република България прие решение за приемане на доклад на министъра на отбраната относно определяне наличието на основен интерес, във връзка с реализация на услуга за превоз на отбранителни продукти, свързани с изпълнението на международни договори за доставка на самолети F-16 Block 70, радио-комуникационно оборудване, системи за обмен на информация, и софтуер за планиране на тактически авиационни мисии, изпълнявани по програмата за чуждестранни военни продажби на САЩ (FMS). Превозът на отбранителните продукти, свързани с изпълнението на посочените международни договори за доставка на самолети F-16 Block 70, радио-комуникационно оборудване, системи за обмен на информация, и софтуер за планиране на тактически авиационни мисии, ще бъде организиран чрез Агенцията на НАТО по поддръжка и придобиване (NSPA), която и в момента осигурява услуги за транспорт по програмата FMS за Министерството на отбраната на България и други държави-членки на НАТО.  Правителството одобри два проекта на ноти в сферата на отбраната  Министерският съвет прие Решение за одобряване на проект на Нота за присъединяване на министъра на отбраната на Френската република за участие в Меморандума за разбирателство между Министерството на националната отбрана на Република Гърция, Министерството на отбраната на Република България, Министерството на отбраната на Чешката република, Министерството на националната отбрана на Румъния, Министерството на националната отбрана на Република Турция от името на правителството на Република Турция относно изграждането, администрирането и функционирането на Център за изследване, изграждане и усъвършенстване на способности на НАТО за Интегрираната система на НАТО за противовъздушна и противоракетна отбрана (IAMD СОЕ) и проект на Нота за присъединяване на министъра на отбраната на Френската република за участие в Меморандума за разбирателство между Министерството на националната отбрана на Република Гърция, Министерството на отбраната на Република България, Министерството на отбраната на Чешката република, Министерството на националната отбрана на Румъния, Министерството на националната отбрана на Република Турция от името на правителството на Република Турция, както и Щаба на върховния командващ на Съюзното командване на НАТО по трансформацията относно функционалните връзки по отношение на Центъра за изследване, изграждане и усъвършенстване на способности на НАТО за Интегрираната система на НАТО за противовъздушна и противоракетна отбрана (IAMD СОЕ). С този акт на Правителството се одобрява присъединяването на Френската република към Центъра за изследване, изграждане и усъвършенстване на способности на НАТО за Интегрираната система на НАТО за противовъздушна и противоракетна отбрана (IAMD СОЕ). Участието на Френската република, която е страна с опит и традиции в разработване на концепции, доктрини и иновативни технологии в областта на противовъздушната и противоракетната отбрана ще има висок принос към дейността на IAMD СОЕ, локализиран в Ханя, о. Крит, Република Гърция. Правителството одобри също така проект на Нота за присъединяване на Министерството на отбраната на Република Северна Македония за участие в Меморандума за разбирателство между Министерството на националната отбрана на Република Турция (от името на Правителството на Република Турция), Министерството на отбраната на Република Албания, Министерството на отбраната на Република България, Министерството на националната отбрана на Канада и Канадските въоръжени сили, Министъра на отбраната на Френската република, Федералното министерство на отбраната на Федерална република Германия, Министерството на националната отбрана на Република Гърция, Министерството на отбраната на Унгария, Министерството на отбраната на Италианската република, Министъра на отбраната на Кралство Нидерландия, Министъра на националната отбрана на Република Полша, Министерството на националната отбрана на Румъния, Министъра на отбраната на Кралство Испания, Министерството на отбраната на Обединеното кралство Великобритания и Северна Ирландия, Департамента по отбраната на Съединените американски щати, Съюзното командване по трансформацията (ACT) и Щаба на Върховното главно командване на Обединените въоръжени сили на НАТО в Европа (SHAPE) относно окомплектоването с личен състав, финансирането, администрирането и поддържането на Щаба на Корпус за бързо развръщане на НАТО - Турция (HQ NRDC-T).  Одобрена е позиция на страната за заседание на Съвета на управителите на МИБ  Правителството одобри позиции на България по предложени точки от дневния ред на заседание на Съвета на управителите на Международната инвестиционна банка (МИБ). Международната инвестиционна банка е многостранна финансова институция за развитие със седалище в гр. Будапеща. На 14 декември 2022 г. Министерският съвет прие Решение за предложение до Народното събрание за денонсиране на Споразумението за основаването на Международната инвестиционна банка и на нейния устав и на Споразумението за организацията и дейността на Международната банка за икономическо сътрудничество.  Кораби, плаващи под чуждо знаме, ще изграждат нов експлоатационен сондаж в находище „Галата“  Правителството разреши на „Петрокелтик България“ ЕООД и на „Петрокелтик“ ООД - Люксембург - титуляр на концесия за добив на газ от находище „Ралата“ в континенталния шелф на Черно море, да използва корабите ,,GSP SATURN” и „GSP LICORN”, плаващи под знамето на Република Панама, за извършване на превози и дейности, свързани с хидротехнически и подводнотехнически работи за изграждане на нов експлоатационен сондаж GP-З в границите на концесионната площ на находището. Целта е максимално извличане и оползотворяване на природните ресурси. Даденото разрешение е за срок от 6 месеца, считано от датата на постановяване на Решението на Министерския съвет.  С 15 години се удължава концесионният договор за находище „Каварна Изток”  С 15 години ще бъде удължен концесионният договор за находище „Каварна Изток”, разположено в континенталния шелф и изключителната икономическа зона на Република България в Черно море. Това реши Министерският съвет на днешното си заседание, приемайки промяната, поискана от концесионера - „Петрокелтик” ООД, Люксембург. От дружеството мотивират искането си с наличието на запаси в находището, които биха останали неиззети. Концесионният договор за находище „Каварна Изток” е сключен през 2013 г. за срок от 6 години. От него се добива природен газ.  С 15 години се удължава концесионният договор за находище „Петровица”  С 15 години ще бъде продължен концесионният договор за находище „Петровица”, разположено на територията на област Смолян. Това реши Министерският съвет на днешното си заседание, приемайки промяната, поискана от концесионера - „Горубсо-Мадан” АД. От дружеството мотивират искането си с наличието на оставащи запаси в находището, които биха останали неиззети. Възможността за продължаване на срока на концесионния договор е регламентирана в чл. 36, ал. 2 от Закона за подземните богатства. Министерският съвет измени и обхвата и размера на дължимата от концесионера банкова гаранция, която вече ще обезпечава изпълнението на всички договорни задължения и условия за осъществяване на концесията. До момента концесионерът е предоставял необходимата банкова гаранция в съответствие със старите правила, валидни към датата на подписване на договора. Актуализират се и договорните клаузи, регламентиращи контролните правомощия на министъра на енергетиката, както и отговорността на концесионера при неизпълнение на договорни задължения. Концесионният договор за находище „Петровица” е сключен през 2001 г. От него се добиват метални полезни изкопаеми - оловно-цинкови руди.  Министерският съвет одобри изменение на концесионния договор за находище „Ливаде”  Министерският съвет одобри изменение на договора за добив на подземни богатства от находище „Ливаде”, Софийска област. Съгласно приетото решение срокът на концесията ще бъде удължен с 30 години. Концесионерът мотивира искането си с наличието на оставащи запаси в находището, които биха останали неиззети. Министерският съвет измени и обхвата и размера на дължимата от концесионера банкова гаранция, която вече ще обезпечава изпълнението на всички договорни задължения и условия за осъществяване на концесията. До момента концесионерът е предоставял необходимата банкова гаранция в съответствие със старите правила, валидни към датата на подписване на договора. Актуализират се и договорните клаузи, регламентиращи контролните правомощия на министъра на енергетиката, както и отговорността на концесионера при неизпълнение на договорни задължения. С днешното си решение Министерският съвет разреши правата и задълженията по предоставената концесия да бъдат прехвърлени от „Хеликс” ЕООД на „Ойровер” ЕООД. Такава възможност е регламентирана в Закона за подземните богатства. Концесионният договор за находище „Ливаде” е сключен през 2007 г. за срок от 20 години. От него се добиват индустриални минерали.  Министерският съвет одобри промяна на концесионния договор за находище „Смолско”  На днешното си заседание Министерският съвет прие решение за изменение на договора за добив на подземни богатства от находище „Смолско”, Софийска област. По искане на концесионера - „Витез Проспект” АД, гр. София, срокът на концесионния договор ще бъде удължен с 9 години. От дружеството мотивират искането си с наличието на оставащи запаси в находището, които биха останали неиззети. С промяната Министерският съвет измени обхвата и размера на дължимата от концесионера банкова гаранция, която вече ще обезпечава изпълнението на всички договорни задължения и условия за осъществяване на концесията. До момента концесионерът е предоставял необходимата банкова гаранция в съответствие със старите правила, валидни към датата на подписване на договора. Актуализират се и договорните клаузи, регламентиращи контролните правомощия на министъра на енергетиката, както и отговорността на концесионера при неизпълнение на договорни задължения. С днешното си решение Министерският съвет разреши и прехвърляне на правата и задълженията по предоставената концесия от „Витез Проспект” АД, гр. София, на „Кариера Смолско” ЕООД, гр. София. Такава възможност е регламентирана в Закона за подземните богатства. Концесионният договор за находище „Смолско” е сключен през 2004 г. От него се добиват строителни материали - доломитизирани варовици и доломити.  „Инерт груп комерс” ЕООД е новият концесионер на два участъка от находище „Градец”  Софийското дружество „Инерт груп комерс” ЕООД е новият концесионер на участъците „Южен” и „Градище” от находище „Градец”. Това реши Министерският съвет на днешното си заседание, одобрявайки поисканата от предишния концесионер промяна. Находище „Градец” се намира в землището на едноименното село в община Костинброд, Софийска област. От него се добиват строителни материали - варовици. Концесията за него е предоставена през ноември 2011 г. за срок от 25 години на „Пътища и съоръжения” ЕАД, гр. София. Възможността за прехвърляне на права и задължения по предоставена концесия е регламентирана в чл. 25, ал. 1 и ал. 2, т. 2 от Закона за подземните богатства. С днешното решение на МС се предвижда също да бъде отправено предложение до новия концесионер за промяна на някои от клаузите на концесионния договор. Става въпрос за отношенията, свързани с предоставянето на банкова гаранция за всяка година от срока на концесията. До момента исканата банкова гаранция покриваше 10% от паричните задължения на концесионера. След измененията тя ще се отнася 100% за всички (не само за паричните) задължения, свързани с изпълнението на концесионния договор. След въвеждането на по-широк обхват на банковата гаранция, вноските за рекултивация също ще бъдат финансово обезпечени с нея. С днешното си решение Министерският съвет оправомощи министъра на енергетиката в едномесечен срок да сключи със страните допълнително споразумение за прехвърляне на правата и задълженията по предоставената концесия и за изменение и допълнение на концесионния договор.  Правителството даде съгласие България да участва по преюдициално дело С-563/2022 пред Съда на ЕС  Министерският съвет одобри позицията и даде съгласие Република България да участва по преюдициално дело С-563/2022, Заместник-председател на Държавната агенция за бежанците при Министерския съвет, пред Съда на ЕС. Преюдициалното запитване е отправено от Административен съд - София-град и има за предмет тълкуване на разпоредби от Директива 2011/95/ЕС, Директива 2013/32/ЕС, Хартата за основните права на Европейския съюз и Закона за убежището и бежанците. Делото пред Съда на ЕС се отнася до тълкуване на норми от Директиви 2013/32/ЕС и 2011/95/ЕС във връзка с подадена последваща молба за международна закрила на основание представено ново обстоятелство (в конкретния случай регистрация на жалбоподателите и ползване от тях на помощи от UNRWA), като с първите два въпроса се търси да се установи, дали съдът следва да отчете и разгледа новите обстоятелства, като се съобрази с наличието на сила на присъдено нещо за фактите, които вече са разгледани в предишно производство и по отношение на които е влязло в сила съдебно решение. С трети и четвърти въпрос се търси как да се направи преценка на ситуацията в зоната на действие на UNRWA към момента на произнасяне на съда по подадената жалба с оглед възможността за връщане на чуждите граждани на територията на действие на UNRWA. Поставя се въпросът трябва ли да бъде прилаган различен от обичайния подход към кандидата и до каква степен, когато се касае за лице без гражданство от палестински произход, придружавано от уязвимо лице (малолетно дете) с оглед защитата на висшия интерес на детето.  Одобрена е позицията на България за участие в неформалното заседание на Съвет „Правосъдие и вътрешни работи”, част „Правосъдие“  Министерският съвет одобри днес позицията на България за участието в неформалното заседание на Съвета на Европейския съюз „Правосъдие и вътрешни работи”, част „Правосъдие‘, което ще се проведе на 27 януари в Стокхолм. Министрите ще обсъдят темата за съдебното сътрудничество в борбата срещу организираната престъпност. Тя ще представлява продължение на дискусията за достъпа до електронни доказателства като способ за подобряване на противодействието срещу трансграничната организирана престъпност, която ще се проведе по време на Неформалния съвет ПВР в част „Вътрешни работи“ (на 26 януари 2023 г.). За целите на борбата срещу организираната престъпност Европейският съюз непрекъснато полага усилия за развитие и разширяване на възможностите на съдебните и правоохранителните органи. В този контекст се очаква през тази година Комисията да представи законодателно предложение за инструмент за трансфер на наказателни производства. Понастоящем производствата могат да се прехвърлят между държавите членки въз основа на конвенциите на Съвета на Европа, но съществуващата правна рамка е твърде фрагментирана. Освен това ключова роля за подпомагането на ефективното съдебно сътрудничество има агенцията Евроюст - чрез координиране на разследванията и наказателното преследване на тежки трансгранични престъпления. В рамките на Неформалния съвет ПВР ще се проведе и работен обяд, по време на който министрите ще обсъдят наказателното преследване на тежките международни престъпления в Украйна.  Правителството одобри годишна програма за участието на България в процеса на вземане на решения на Европейския съюз през 2023 година  С Решение на Министерския съвет беше приета Годишна програма за участието на Република България в процеса на вземане на решения на Европейския съюз през 2023 година. Годишната програма определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координираното и ефективно участие на страната на всички нива в процеса на вземане на решения на ЕС и последователното прилагане на европейските политики.  Правителството одобри шестмесечна програма с приоритетните за България теми и досиета по време на Шведското председателство на Съвета на ЕС  С Решение на Министерския съвет беше приета Шестмесечна програма с приоритетните за Република България теми и досиета по време на Шведското председателство на Съвета на Европейския съюз (1 януари - 30 юни 2023 г.) Тя е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Съвета на ЕС по време на шестте месеца на новото председателство. Шестмесечната програма с приоритетните за Република България теми и досиета по време на Шведското председателство на Съвета на Европейския съюз (1 януари - 30 юни 2023 г.) включва конкретните теми/досиета и целите, които си поставяме по тях в различните формати на Съвета на Европейския съюз в областите „Общи въпроси“, „Икономически и финансови въпроси“, „Правосъдие и вътрешни работи“, „Земеделие и рибарство“, „Транспорт, телекомуникации и енергетика“, „Социална политика, заетост и здравеопазване“, „Образование, младеж, култура и спорт“ в областта на аудиовизията и медиите, „Конкурентоспособност“ и „Околна среда“. В Шестмесечната програма са включени общо 52 законодателни досиета и теми, които ще бъдат приоритетни за страната ни през следващите 6 месеца по време на Шведското председателство на Съвета на Европейския съюз, и по които ще се стремим в максимална степен да защитим националния интерес.  Одобрен е Отчет на Шестмесечната програма с приоритетните за България теми и досиета по време на Чешкото председателство на Съвета на ЕС  С Решение на Министерския съвет беше приет Отчет на Шестмесечната програма с приоритетните за Република България теми и досиета по време на Чешкото председателство на Съвета на Европейския съюз (юли - декември 2022 г.). Отчетът предоставя систематизирана информация относно развитието на дебатите по приоритетните теми и досиета, включени в европейския дневен ред и определени като важни за България в Шестмесечната програма с приоритетните за Република България теми и досиета по време на Чешкото председателство на Съвета на Европейския съюз (юли - декември 2022 г.). В Шестмесечната програма бяха включени 64 законодателни досиета и теми, които бяха приоритетни за страната ни през второто полугодие на 2022 г. по време на Чешкото председателство на Съвета на Европейския съюз и по които България се стремеше в максимална степен да защити националния интерес. Развитието по досиетата и темите беше редовно докладвано на заседанията на Съвета по европейските въпроси.  Правителството одобри нови компенсации за картите за обществен транспорт за учащи и пенсионери  Нови компенсации на цените на пътуване по основните градски линии и междуселищния автомобилен транспорт за учащи и пенсионери, както и безплатно пътуване на децата до 10 навършени години, бяха определени с правителствено постановление. Така ще бъдат подпомогнати най-уязвимите групи от населението в условията на икономическа криза и висока инфлация. Мярката ще действа от 1 февруари 2023 г. до 31 декември 2023 г. Осигурени са и допълнителни средства в размер на 27 млн. лв. за 2023 г. за превоз на пътници по междуселищни автобусни линии. Целта е да бъдат съхранени и подпомогнати предприятията за превоз на пътници по междуселищни автобусни линии. Тази мярка има за цел от една страна да подпомогне бизнеса в предоставянето на услугата за обществен превоз на пътници, и от друга - да осигури достъпност и възможност за свободно придвижване на най-уязвимите групи. Одобрена е българската позиция за предстоящо неформално заседание на Съвет „Правосъдие и вътрешни работи”, формат „Вътрешни работи“  Министерският съвет одобри позициите на България, от компетентност на Министерството на вътрешните работи, за участие в неформалното заседание на Съвета „Правосъдие и вътрешни работи”, формат „Вътрешни работи“, което ще се проведе на 26 януари 2023 г. в гр. Стокхолм, Кралство Швеция. Представените пред Министерски съвет за одобрение позиции се отнасят до: намаляване натиска на незаконната миграция към ЕС чрез ефективно сътрудничество с третите страни по линия на връщането; как да се осигури цялостен институционален подход за посрещане на миграционните предизвикателства; борба с организираната престъпност в дигиталната ера.  Определени са условията, редът и механизмът за функциониране на Системата за управление на националните инвестиции  Правителството прие Постановление за определяне на условията, реда и механизма за функциониране на Системата за управление на националните инвестиции (СУНИ). Системата е разработена, за да се отговори на необходимостта от електронизиране на процеса за предоставяне на безвъзмездни средства по програми финансирани изцяло със средства от държавния бюджет. Системата улеснява процеса по кандидатстване за финансиране и отчитане изпълнението на проектите. Тя способства за ефективно и ефикасно управление на публичните национални средства, намалявайки административната тежест, спестявайки разходи за разработване на индивидуална ИТ система за всяка отделна организация или ведомство. СУНИ осигурява цялостен безхартиен процес на кандидатстване и отчитане от страна на получателите на помощ/финансиране. Чрез СУНИ всеки заинтересован може да кандидатства, отчете или да провери лесно и бързо активните схеми за предоставяне на безвъзмездни средства. Поставя се единна структура на формулярите за кандидатстване, дава се възможност за подаване на проекти от всички краища на света и се надгражда доверието в държавните структури.  Приети са промени в Наредбата за медицинската експертиза  Министерският съвет прие Постановление за изменение и допълнение на Наредбата за медицинската експертиза. С промяната на наредбата родителите на деца до 12-годишна възраст ще могат да ползват болничен лист за временна неработоспособност, когато детето е върнато от детско заведение или училище поради карантина. Досега тази възможност имаха само родителите на деца, посещаващи детско заведение. Промяната в някои отправни точки за оценка на трайно намалената работоспособност и на вида и степента на увреждане в проценти ще допринесе за по-справедливото оценяване по тези заболявания, както и за прецизиране на случаите, при които с категоричност трябва да се определи пожизнен срок на инвалидност и/или чужда помощ. Променя се методиката за прилагане на отправните точки за оценка на трайно намалената работоспособност (вида и степента на увреждане) в проценти. Същественото в тази промяна е отчитането на всяко едно увреждане в общата оценка, като новият начин на нейното изчисляване отразява най-високия процент на най-тежкото увреждане, към който се прибавят 20% от сбора на процентите на всички съпътстващи увреждания. В основната си част направените промени са предложени от организации на хората с увреждания и са съгласувани с експертните съвети към министъра на здравеопазването по съответните медицински специалности. Предвижда се възможност лицата, освидетелствани или преосвидетелствани в периода до влизането в сила на това постановление и за които с него са определени по-благоприятни условия за оценка на увреждането, да имат право да подадат заявление-декларация за преосвидетелстване извън случаите по чл. 56, ал. 1 от Правилника за устройството и организацията на работа на органите на медицинската експертиза и на регионалните картотеки на медицинските експертизи. Не се предвижда срок за това преосвидетелстване, тъй като се очаква значителен интерес от лицата с увреждания и съществува риск от допълнително забавяне на експертизата от страна на ТЕЛК при ограничаване във времето.  Увеличава се числеността на службите по геодезия, картография и кадастър  С промяна в Устройствения правилник на Агенцията по геодезия, картография и кадастър 7 щатни бройки от общата и специализираните дирекции на централната администрация се прехвърлят към териториалните й звена - службите по геодезия, картография и кадастър. С увеличаване на персонала на службите по геодезия, картография и кадастър ще се намали натовареността на служителите. Това ще доведе до по-високи ефективност и качество при изпълнение на дейността, а това ще повиши и удовлетвореността на потребителите на кадастрални услуги.  Кабинетът прие промени в Устройствения правилник на Министерство на правосъдието  Правителството измени ПМС № 155 от 2015 г. за определяне на второстепенните разпоредители по бюджета на Министерството на правосъдието и допълни Устройствения правилник на Министерството на правосъдието. Сред причините, които налагат приемането на подзаконовия нормативен акт, е обезпечаване на изпълнението на правомощията на министъра на правосъдието, които произтичат от възлагане на допълнителни функции по силата на европейските и национални мониторингови механизми, чрез промяна на щатната численост на съществуващите звена в Министерството на правосъдието. Министерството на правосъдието е отговорно: - По хоризонталния Механизъм за върховенство на правото за изготвяне на приноса на българската държава за отчитане на напредъка по акцентите и основните препоръки от годишните доклади на Европейската комисия за върховенството на правото; - По Плана за възстановяване и устойчивост на Република България за изпълнението на реформи за върховенство на правото; - За изпълнението на Националната програма за развитие България 2030 и др. За изпълнението на допълнителните ангажименти на Министерството на правосъдието и за по-оптималното осъществяване на публичните политики в областта на правосъдието, щатната численост на редица звена от общата и специализираната администрация ще бъде увеличена с 14 бройки.  Министерският съвет одобри проект на гаранционно споразумение между Република България и ИНГ Банк Н.В., нидерландска банка, чрез ИНГ Банк Н.В - клон София във връзка с финансиране на Проект от Общ интерес за Европейския съюз (ПОИ) 6.8.3.Междусистемна реверсивна газова връзка България - Сърбия (IBS)  „Булгартрансгаз“ ЕАД ще може да сключи договор за държавно гарантиран заем с ИНГ Банк Н.В., нидерландска банка, чрез ИНГ Банк Н.В - клон София, за финансиране на Проект от Общ интерес за Европейския съюз (ПОИ) 6.8.3.Междусистемна реверсивна газова връзка България - Сърбия (IBS). Това става възможно, след като Министерският съвет одобри на днешното си заседание проекта на гаранционно споразумение между Република България и ИНГ Банк Н.В., нидерландска банка, чрез ИНГ Банк Н.В - клон София и упълномощи министъра на финансите да го подпише. Прогнозните инвестиционни разходи по проекта „Междусистемна реверсивна газова връзка България – Сърбия“ възлизат на 76,7 млн. евро без ДДС. Предвидено е този ресурс да бъде осигурен чрез безвъзмездно финансиране от Оперативна програма „Иновации и конкурентоспособност 2014-2020“ и от Механизма за свързване на Европа (CEF), дългосрочно заемно финансиране, обезпечено с държавна гаранция и собствен капитал на „Булгартрансгаз“ ЕАД. Предложеният заем с държавна гаранция за проекта е в размер до 49 071 661 евро, период на усвояване до 31.12.2023 г. и срок за погасяване 5 години от изтичането на едногодишния гратисен период. Проектът „Междусистемна газова връзка България-Сърбия на българска територия“ включва изграждането на нов газопровод от съществуващо съоръжение на „Булгартрансгаз“ ЕАД при гр. Нови Искър до границата с Република Сърбия. Линейната част на газопровода е с диаметър DN 700 и дължина около 62 км на българска територия. За пълната реализация на обекта се предвижда изграждането на две автоматични газорегулиращи станции (АГРС), една газоизмервателна станция (ГИС) - Калотина, както и две газопроводни отклонения за гр. Сливница и гр. Драгоман. След изграждането й, новата газова инфраструктура ще бъде с капацитет 1,8 млрд. м3/г. с възможност и за реверсивен поток. С реализацията на проекта ще бъдат създадени нова входно-изходна точка на междусистемно свързване на границата България-Сърбия с инфраструктурата на преносния оператор на Сърбия и нови национални изходни точки до клиенти на територията на Република България. Реализирането на този проект цели да допринесе и за повишаване на надеждността на снабдяването с природен газ и развитието на конкурентен национален пазар за природен газ с възможност за задълбочаване интеграцията на газотранспортните системи и газови пазари на регионално ниво и в Общия енергиен пазар на Европейския съюз.  Одобрена е позицията на България за предстоящото заседание на Съвета на ЕС по земеделие и рибарство  Правителството одобри позицията на Република България за предстоящото заседание на Съвета на Европейския съюз по земеделие и рибарство, което ще се проведе на 30 януари 2023 г. в Брюксел, Кралство Белгия. Основна тема в дневния ред на събитието е състоянието на селскостопанските пазари в резултат на усложнената външнополитическа обстановка в Черноморския регион. В България тези смущения се наблюдават при пазара на зърно. Обемите, внесени от Украйна, изправят българските земеделски стопани пред сериозни предизвикателства като затруднена реализация на произведения в страната маслодаен слънчоглед, ограничени складови наличности и съответните разходи, ценови натиск и др. В българската позиция се посочва, че следва да се използват всички налични възможности и инструменти за подкрепа на сектора. При активирането на извънредна мярка следва да бъде предоставена възможност на държавите членки да определят методиката и критериите за предоставяне на финансова помощ, също така да се осигурят максимално опростени процедури и бърз механизъм за получаване на помощта. Представителите на държавите членки ще обсъдят още и информация от Европейската комисия относно възможностите на биоикономиката в светлината на настоящите предизвикателства със специален акцент върху селските райони. България и източноевропейските страни имат значителен потенциал за нарастване на устойчивото производство на биомаса, чрез увеличаване на продуктивността. Същевременно са необходими политики, насърчаващи балансирано развитие на първичния аграрен сектор и преработвателната биобазирана индустрия, се казва още в българската позиция. В рамките на заседанието ще бъдат обсъдени и други важни теми, които засягат преразглеждане на законодателството в областта на транспортирането на животни - съществена част от производството на храни, както и временна дерогация от максималния праг, определен за обвързана подкрепа за подпомагане на доходите за референтната 2023 година.  Правителството прие Национална програма за подобряване на ваксинопрофилактиката на сезонния грип и на пневмококовите инфекции при лица на и над 65 г. 2023-2026 г.  Министерският съвет прие Национална програма за подобряване на ваксинопрофилактиката на сезонния грип и на пневмококовите инфекции при лица на и над 65 г. 2023-2026 г. Документът предвижда продължаване на ваксинациите срещу грип, което ще доведе до по-добро индивидуално здраве и намаляване на тежкото протичане, усложненията и хоспитализациите вследствие на грипна инфекция. Основни цели на Националната програма са намаляване на заболяемостта, усложненията и смъртността от сезонен грип и инвазивни пневмококови инфекции при възрастни на и над 65 г. чрез повишаване на имунизационния обхват в тази възрастова група и повишаване на информираността на населението и на медицинските специалисти за риска от грип и пневмококови инфекции, ваксинопрофилактиката и начините за предпазване. Програмата предвижда осигуряване на ваксини срещу сезонен грип и срещу пневмококови инфекции чрез договори за доставки между Националната здравноосигурителна каса и съответния притежател на разрешение за употреба и/или упълномощен представител и посочения от него търговец на едро с лекарствени продукти. С реализацията на Националната програма се очаква повишаване на имунизационния обхват срещу сезонен грип на целевата група от 25% през 2023 г. до 35% през 2026 г. и повишаване на имунизационния обхват срещу пневмококови инфекции от 5% през 2024 г. до 15% през 2026 г.\n \nПоследвайте Епицентър.БГ вече и в Телеграм и Туитър!"
	},
	{
		"title": "Танковете \"Леопард 2\" поемат към Украйна. Защо са толкова изключителни и как ще помогнат във войната",
		"url": "https://epicenter.bg/article/Tankovete--quot-Leopard-2-quot--poemat-kam-Ukrayna--Zashto-sa-tolkova-izklyuchitelni-i-kak-shte-pomognat-vav-voynata/306533/11/0",
		"text": "След два месеца молби Украйна може скоро да получи от произведените в Германия бойни танкове \"Леопард 2\". Ето с какво те превъзхождат други бойни машини и как могат да повлияят на битката срещу Русия, пише БТА.  ***  След като понесе доста публични критики заради бавното взимане на решения, Германия сега се готви да изпрати на Украйна от модерните си основни бойни танкове \"Леопард 2\" и да одобри заявки от съюзнически страни да изпратят на Украйна от бойните машини германско производство, които са на въоръжение в техните армии.  Както изглежда, изведнъж към Украйна ще тръгне голям поток от мощни западни танкове. Съобщава се, че САЩ обмислят да доставят от собствените си танкове \"Ейбрамс\", а Великобритания обеща 14 танка \"Чалънджър\".  Ето пет ключови въпроса за \"леопардите\":  Въпрос: С какви танкове вече разполага Украйна и защо \"леопардите\" ги превъзхождат?  Отговор: Украйна има стотици бойни машини на пехотата и бойни танкове от съветско време. Списъкът включва танкове Т-72 и Т-80, както и неголям брой от по-модерните руски танкове Т-90, пленени по време на войната.  Но основните бойни танкове на Запада и по-конкретно \"Леопард\" ще повишат драстично способността на Украйна да предприеме настъпление срещу Русия. Западните танкове като цяло превъзхождат по-старите произведени в Русия танкове и много експерти смятат \"Леопард\" за най-добрия боен танк в света.  Американският генерал от запаса Бен Ходжис, който командваше силите на САЩ в Европа, каза в ефира на американското Национално обществено радио, че Украйна може да използва \"леопардите\" и други модерни танкове, за да нанесе удар по окупираните от Русия територии от Донбас до Крим или да състави тежко въоръжена формация, за да пробие позициите на руснаците по направлението Мариупол.  Въпрос: Може ли Германия да достави танкове \"Леопард\" на Украйна навреме за очакваното пролетно настъпление на Русия, което поражда страхове?  Отговор: Не е ясно. През Студената война Западна Германия имаше в един момент над 2100 танка \"Леопард 2\" в наличност, но разпродаде, дари или унищожи много от тези машини след обединението, когато съкрати въоръжените си сили. По данни от миналата година Бундесверът все още разполага с 312 танка \"Леопард 2\", но е доставил всички единици от по-стария модел \"Леопард 2А4\" на други европейски страни.  Според материал на сп. \"Шпигел\" Германия ще достави на Украйна първо най-новия си модел \"Леопард 2 А6ес\" (Leopard 2 A6s) от запасите на Бундесвера. Други танкове могат да дойдат от складовете на военнопромишления комплекс, но ще им бъде необходим ремонт. А и много от тези танкове вече бяха обещани на източноевропейските съюзници, за да заменят танковете от съветско време, които те доставиха на Украйна.  Въпрос: Има ли други основни бойни танкове, които са от значение за Украйна?  Отговор: Великобритания вече обяви планове да изпрати британски танкове \"Чалънджър 2\" на Киев и според съобщения в медиите САЩ сега обмислят да доставят танкове \"Ем1 Ейбрамс\".  Управлението на няколко различни танкови системи, всяка от които изисква сложна поддръжка и резервни части, може да създаде трудности за Украйна. Ако на Украйна бъдат доставени един тип западни танкове, например \"Леопард\", това ще улесни поддръжката на бронираните машини.  Някои западни тежки оръжия може дори да трябва да се транспортират извън Украйна за ремонт. Оръжейният производител \"Краус-Мафей Вегман\" и германското министерство на отбраната например, отвориха авторемонтна работилница в Словакия край украинската граница, където да бъдат поправяни системи като самоходната гаубица \"Панцерхаубице 2000\" и да бъдат подменяни износени части.  Въпрос: Колко танка \"Леопард\" има в наличност?  Отговор: Над 3500 танка \"Леопард 2\" са били произведени досега от германския производител \"Краус-Мафей Вегман\", но повечето от тези танкове се използват активно от въоръжените сили на различни държави.  От 14-те европейски държави, които имат такива танкове, само Финландия и Полша засега публично са заявили желание да доставят на Украйна.  Въпрос: Как гледат на това германските избиратели?  Отговор: Социологическите проучвания показват, че евентуалната доставка на танкове \"Леопард 2\" на Украйна поражда полемика сред германското общество. Допитване на обществената телевизия А Ер Де показва, че 46 на сто от анкетираните подкрепят изпращането на танкове, а 43 на сто са против. Най-силна е опозицията в бившата Източна Германия, където 32 процента от хората са \"за\", а 59 \"против\".\n \nПоследвайте Епицентър.БГ вече и в Телеграм и Туитър!"
	},
	{
		"title": "Дмитрий Песков: Американските танкове ще \"изгорят\" в Украйна",
		"url": "https://epicenter.bg/article/Dmitriy-Peskov--Amerikanskite-tankove-shte--quot-izgoryat-quot--v-Ukrayna/306531/7/0",
		"text": "Говорителят на Кремъл Дмитрий Песков каза, че бойните танкове \"Ейбрамс\" от САЩ за Украйна ще \"изгорят\" и определи съобщенията за възможността те да бъдат доставени на Киев, като скъпа, но безполезна прищявка, съобщиха Ройтерс и ТАСС, цитирани от БТА.  Според американски официални представители Вашингтон е готов да изпрати десетки от бойните си танкове \"М1 Ейбрамс\", променяйки своята досегашна позиция. Танковете имат 120-милиметрово гладкоцевно оръдие, уточнява Ройтерс.  Песков каза също, че Часовникът на Страшния съд \"наистина тревожно\" се е преместил по-близо до полунощ.  \"Ситуацията като цяло е наистина тревожна\", каза Песков, като призова за трезва оценка на напрежението между Русия и Запада около кризата в Украйна.  Говорителят на Кремъл каза, че няма перспектива за каквото и да било разведряване, базирайки се на \"линията, избрана от НАТО под ръководството на САЩ\". Песков призова за бдителност, за да се предотврати рискът от ядрена война.  Часовникът на Страшния съд, създаден от организацията \"Бюлетин на атомните учени\", за да илюстрира колко близо е дошло човечеството до унищожаването на света, премести вчера неговата стрелка на 90 секунди преди полунощ в 2023 г., което е с 10 секунди по-близо от последните три години насам.  На пресконференция във Вашингтон президентът на \"Бюлетин на атомните учени\" Рейчъл Бронсън обърна внимание на \"тънко завоалираните заплахи на Русия да използва ядрени оръжия\", припомня Ройтерс.\n \nПоследвайте Епицентър.БГ вече и в Телеграм и Туитър!"
	},
	{
		"title": "Германското правителство одобри доставки на танкове \"Леопард 2\" за Украйна",
		"url": "https://epicenter.bg/article/Germanskoto-pravitelstvo-odobri-dostavki-na-tankove--quot-Leopard-2-quot--za-Ukrayna/306529/7/0",
		"text": "Германия ще изпрати танкове \"Леопард 2\" на Украйна и ще одобри тяхното реекспортиране от страните партньори, предадоха Ройтерс и БТА, като се позоваха на изявление на говорителя на германското правителство Щефен Хебещрайт.  Целта е бързо да бъдат съставени две роти с танкове \"Леопард 2\", съвместно с други страни, за Украйна, се казва в изявлението. В съобщението се допълва, че Германия като първа стъпка ще предостави от военните си запаси една танкова рота \"Леопард 2\" А6, състояща се от 14 танка.  Германският канцлер Олаф Шолц каза, че Германия \"действа в тясно сътрудничество\" със своите съюзници, предаде Асошиейтед прес.  Скоро в Германия ще започне обучението на украински войски. Берлин ще осигури също логистика и боеприпаси, допълва Ройтерс.\n \nВластите на Испания взеха решение да се включат в европейския план, предвиждащ на Украйна да бъдат доставени танкове \"Леопард\". Това пише днес испанският в. \"Паис\", цитиран от ТАСС и БТА.  Според изданието позицията на Мадрид е обусловена от договореност по въпроса на европейско равнище. В арсенала на испанската армия има 347 танка \"Леопард\" – 239 от модела \"Леопард 2Е\", произведени в кралството, и още 108 от модела \"Леопард 2 А4\", купени от Германия през 1995 г.  Властите обмислят евентуалния принос на Мадрид към инициативата, в която се очаква да участват редица страни от Европа и НАТО – чрез директни доставки или отпускане на средства. Освен това Испания би могла да обучава украински танкисти и монтьори.  Кралството \"смята да запази единството и ще съгласува действията си с останалите съюзници, на първо място с Европа\", заяви вчера премиерът Педро Санчес.  На 17 януари испанският външен министър Хосе Мануел Албарес увери, че правителството не разглежда възможността да предостави на Украйна танкове \"Леопард\". На другия ден министърът уточни, че съответното решение трябва да бъде взето съвместно със съюзниците на кралството.  Миналото лято испанският печат писа, че кабинетът проучва възможностите да изпрати на Украйна 10 танка \"Леопард\". През август обаче властите заявиха, че машините не са в добро състояние и засега Киев не може да ги получи.  Испанският в. \"Мундо\" съобщи вчера, че танковете \"Леопард\", намиращи се в Испания, може да бъдат подготвени за експлоатация до месец. \n \nПоследвайте Епицентър.БГ вече и в Телеграм и Туитър!"
	},
	{
		"title": "Експерт изчисли: Украйна може да получи до 300 танка, но засега на теория",
		"url": "https://epicenter.bg/article/Ekspert-izchisli--Ukrayna-mozhe-da-poluchi-do-300-tanka--no-zasega-na-teoriya/306528/11/0",
		"text": "Към момента западните партньори могат да предоставят на Украйна около 300 танка, но засега това е само на теория. Това изчисли украинският военен експерт Михаил Самус, цитиран от агенция УНИАН.  \"Вече имаме Challenger (обещани от Великобритания, бел. ред.), обещават ни достатъчен брой Abrams - не знаем точно колко – споменават се за 30-50. Плюс още Т-72, които сега се модернизират в Чехия. Събират се около 300 - разбира се, бройката е теоретична, засега нова са само обещания. Ще видим кога те ще се появат реално във войските. 100 танка – това е бригада свръхсъвременни танкове\", отбеляза експертът.  Самус подчерта, че танковете Challenger, Leopard, Abrams и дори френските Leclerc – това е техника от \"най-висше световно ниво\". Според него, наличието на една бригада танкове \"Леопард-2\", особенно \"Леопард-2А6\" - предпоследна модификация, но всъщност свръхсъвременни танкове с извънредни възможности - сериозно ще подобри положението на украинските сили на бойното поле.  \"Танкът си е крепост, която може да пробие фронта, която много помага на пехотата да осъществява настъпателни операции, които ние искаме да осъществим. Срещу \"вълните от пушечно месо\", които използват руснаците, ние ще имаме съвършено друг подход - използване на свръхсъвременни оръжия. Това не са просто железата, които ползва Русия и които вади от съветските бази за съхранение, това е техника, която разполага със системи за разузнаване, управление, екипажът има пълна представа за това, което става на бойното поле\", подчерта Самус.  Експертът отбеляза също така, че без въздушно господство е много трудно да се провеждат каквито и да било настъпателни операции. Според него Украйна има бойна авиация, а Русия не е успяла да овладее въздуха. В същото време Самус подчерта, че предоставянето на F-16 сериозно ще засили украинските позиции на фронта.  Експертът отбелязва, че засега Нидерландия говори сериозно, че може да даде на Киев своите F-16, тъй като ще се превъоръжава с F-35.  \"F-16 ще променят картината на боя - във въздуха те ще като HIMARS. В сравнение с руските самолети F-16 са мащини на друго ниво, което ще промени нашите възможности не само за противодействие на авиацията на противника, но и при подкрепата на наземните сили\", изтъкна Самус и добави, че други държави също може да предоставят изтребители.  Превод и редакция: Епицентър.БГ\n \nПоследвайте Епицентър.БГ вече и в Телеграм и Туитър!"
	},
	{
		"title": "Бившият шеф на ВМЗ-Сопот Иван Иванов: Оръжие за Украйна не е изнасяно",
		"url": "https://epicenter.bg/article/Bivshiyat-shef-na-VMZ-Sopot-Ivan-Ivanov--Orazhie-za-Ukrayna-ne-e-iznasyano/306509/2/0",
		"text": "„Оръжие за Украйна не е изнасяно – не знам вече на какъв език трябва да се обясни“, заяви в ефира на БСТВ бившият изпълнителен директор на ВМЗ-Сопот Иван Иванов.\n \n„България търгува с над 60 държави – основно чрез фирми, които имат лиценз и одобрение на Комисията като краен потребител. В нито една сделка Украйна не фигурира като краен потребител – затова отговорно и за пореден път ще кажа: нито един патрон не е изнесен от България за Украйна“, посочи Иван Иванов.\nБившият изпълнителен директор на ВМЗ-Сопот подчерта, че с работата си в завода се е убедил – оръжейният бизнес обича тишината. „Ето защо, аз съм дълбоко учуден, че сегашният служебен министър на икономиката все поставя този въпрос. Той би трябвало да знае, че като говори непрекъснато за военно-промишления комплекс – вреди на България, вреди на този сектор от икономиката на България“, подчерта Иван Иванов. В разговора за управлението на най-голямото държавно предприятие той заяви: „Аз съм горд с две неща: едното е признанието и обичта на работниците. Другото – че успяхме да покажем заявеното от БСП и Корнелия Нинова като министър на икономиката, от нас като ръководство на най-голямото държавно предприятие – че държавата може да бъде добър стопанин“. Иван Иванов припомни, че само за месец юли 2022 г., назначеното от Корнелия Нинова като министър ръководство на ВМЗ-Сопот, има повече произведена продукция от първите три месеца на 2022 г, в които служебният министър Никола Стоянов е начело на ВМЗ. Фактите: за първото тримесечие е произведена продукция за 16 млн. лв., за един месец при екипа на Иван Иванов – 28 млн. лв. От заварените 10 критични доставки, заплашващи производството на завода – Иванов оставя само две и то с решение за тях до месец и половина. Иван Иванов припомни, че първият му акт като изпълнителен директор на ВМЗ-Сопот е да подпише новия Колективен трудов договор с извоюваното от Корнелия Нинова тогава увеличение на заплатите с 200 лв. и на ваучерите от 80 на 200 лв.\nИван Иванов продължава със силен социален пакет, който внася в най-голямото държавно предприятие: към увеличените възнаграждения добавя отпускането на 150 лв. еднократно към платения годишен отпуск, отваря се стола и започва да се дотира храненето на работниците, оборудват се цеховете с диспенсъри с вода, осигурява се качествено кафе, възстановява се „незначителната“ за служебния министър Никола Стоянов придобивка работещите във вредните производства да получават полагащото им се кисело мляко. Екипът на Иван Иванов осигурява необходимото и адекватно медицинско оборудване – „заварихме празна линейка“. Ръководството тогава оборудва линейката, както и четири медицински чанти и осигурява медицинско обслужване.\n \nПоследвайте Епицентър.БГ вече и в Телеграм и Туитър!"
	},
	{
		"title": "Берлускони обезпокоен - никой няма решение за мирен край на конфликта в Украйна",
		"url": "https://epicenter.bg/article/Berluskoni-obezpokoen---nikoy-nyama-reshenie-za-miren-kray-na-konflikta-v-Ukrayna/306504/7/0",
		"text": "Ние сме на страната на Запада, на Европа, на Атлантическия алианс. \"Форца Италия\" е част от Европейската народна партия и от управляващото мнозинство в Италия. Нашата солидарност не е под въпрос.  Това заяви италианският сенатор и бивш премиер на Италия Силвио Берлускони в интервю за италианския в. \"Кориере дела сера\" относно войната в Украйна и подкрепата на неговата партия \"Форца Италия\" за украинската страна и за онези, които подкрепят Украйна.  \"Но съм обезпокоен, нека да го кажа ясно, от факта, че никой - освен папата и Светия престол - както изглежда, няма решения, които да водят до разрешаване по мирен път на конфликта, за който плащаме една нетърпима цена под формата на човешки животи, на страдания и на икономически щети за целия свят\", допълва Берлускони в интервюто за италианското издание.\n \nИзточник: БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Руският посланик в САЩ: Изпращането на танкове в Украйна ще е \"поредната явна провокация\"",
		"url": "https://epicenter.bg/article/Ruskiyat-poslanik-v-SASht--Izprashtaneto-na-tankove-v-Ukrayna-shte-e--quot-porednata-yavna-provokatsiya-quot-/306482/7/0",
		"text": "Изпращането на американски танкове в Украйна ще бъде \"поредната явна провокация\" срещу Русия, заяви руският посланик във Вашингтон Анатолий Антонов, цитиран от Ройтерс.\"Очевидно е, че Вашингтон целенасочено се опитва да ни нанесе стратегическо поражение\", заяви той в канала в \"Телеграм\" на руската дипломатическа мисия.\"Ако САЩ се решат да доставят танкове, то оправдаването на подобна стъпка с аргументи за \"отбранително въоръжение\" няма да проработи. Това би било поредната явна провокация срещу Руската федерация. Никой не трябва си прави илюзии за това кой е истинският агресор в настоящия конфликт\", допълни руският посланик.По думите на Антонов американското правителство \"дава зелена светлина на използването на американската помощ за нападение срещу Крим\" и \"покрива престъпленията на радикалите срещу населението на Донбас и на Запорожка и Херсонска област\". \"Все повече официални лица и експерти в Америка признават, че става въпрос за \"прокси война\", водена от САЩ\", каза още руският дипломат.\nИзточник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Генщабът на Украйна съобщи за колосални руски загуби",
		"url": "https://epicenter.bg/article/Genshtabat-na-Ukrayna-saobshti-za-kolosalni-ruski-zagubi/306480/7/0",
		"text": "Повече от 450 ранени руски войници са в болница в град Днепрорудне в Запорожка област. Областната болница във Василевск в Запорожка област също е препълнена с ранени руснаци, съобщава Генералният щаб на въоръжените сили на Украйна.  \"Руските окупатори продължават да търпят колосални загуби в сраженията с украинските сили. Повече от 450 ранени окупанти се лекуват в градската болница в окупирания град Днепрорудне, Запорожка област\", отбелязват от Генералния щаб.  Съобщава се също така, че частите на ракетните войски и артилерията на ВСУ са поразили осем района на съсредоточаване на противника.  Въоръжените сили на Русия напредват едновременно на няколко фронта в Украйна, съобщават световните издания.  Руските военни постигат напредък в направленията Авдеевка и Бахмут, придвижват се към Красногоровка, Новомихайловка, Угледар, Курахово, щурмуват Бахмут.  Напредването включва и друга част от фронта - Запорожката, като там са атакувани позиции на украинските въоръжени сили по време на офанзива.  Двама британци, Крис Пeри и Андрю Бeгшоу, са убити близо до Соледар, съобщава Sky News. И двамата са участвали в конфликта в редовете на украинската армия.  \"Двама британски граждани са убити при опит за \"хуманитарна евакуация\" от Соледар\", съобщава телевизионният канал.  Според изявлението на семейството на 28-годишния Пери, той и неговият колега Бегшоу са били видени за последен път да напускат Краматорск и да се отправят към Соледар, след което контактът с двамата мъже е прекъснат.\n \nПоследвайте Епицентър.БГ вече и в Телеграм и Туитър!"
	},
	{
		"title": "САЩ обмислят изпращане на бойни танкове \"Ейбрамс\" в Украйна",
		"url": "https://epicenter.bg/article/SASht-obmislyat-izprashtane-na-boyni-tankove--quot-Eybrams-quot--v-Ukrayna/306466/7/0",
		"text": "Американската администрация сега обмисля да достави от своите бойни танкове \"Ейбрамс\" на Украйна, съобщи в. \"Уолстрийт джърнъл\", цитиран от ДПА и БТА.  Вестникът отбелязва, че преди това САЩ бяха заявили, че танковете няма да бъдат част от доставките на оръжие.  \"Администрацията на Байдън е склонна да изпрати значителен брой танкове \"М1 Ейбрамс\" в Украйна и съобщение за доставките може да бъде направено тази седмица\", казаха официални лица пред вестника.  \"Съобщението ще бъде част от по-широко дипломатическо споразумение с Германия, в което Берлин ще се съгласи да изпрати по-малък брой от собствените си танкове \"Леопард 2\" и също така ще одобри доставката на повече от тези германски танкове от Полша и други страни\", посочва \"Уолстрийт джърнъл\".  Според вестника президентът Джо Байдън се е съгласил да проучи предоставянето на танковете в телефонен разговор с германския канцлер Олаф Шолц миналата седмица.  Променяйки позицията си, САЩ изглежда се отказват от досегашното си противопоставяне на изпращането на бойни танкове \"М1 Ейбрамс\" в Украйна, отбелязва Ройтерс, позовавайки се на американски висши представители, пожелали да запазят анонимност.  Те са казали, че не знаят дали има окончателно решение за изпращане на американски танкове \"Ейбрамс\" в Украйна, но че съобщение по този въпрос може да бъде направено още тази седмица.  Тази стъпка би окуражила Германия да последва примера на САЩ, подчертава Ройтерс и допълва, че още не е получила отговор от Пентагона.\n \nПоследвайте Епицентър.БГ вече и в Телеграм и Туитър!"
	},
	{
		"title": "Обрат! Германия праща поне една рота танкове \"Леопард 2\" на Украйна",
		"url": "https://epicenter.bg/article/Germaniya-prashta-pone-edna-rota-tankove--quot-Leopard-2-quot--na-Ukrayna/306463/7/0",
		"text": "Германското правителство се е съгласило да изпрати поне една рота танкове „Леопард 2A6“ на украинските въоръжени сили. Очаква се доставките да бъдат официално обявени още тази седмица, съобщи „Шпигел“, цитирано от БГНЕС.  „Германия дава зелена светлина за изпращане на „Леопард 2“ на Украйна, съобщи от своя страна и Си Ен Ен.\n \nГерманският канцлер Олаф Шолц е размислил след дълъг натиск и продължил с месеци дебат и ще се съгласи да бъдат изпратени танкове в Украйна.\nТова първо написа сп. \"Шпигел\", според което правителството на Шолц се готви да даде зелена светлина за износ на германски танкове към Украйна от други държави - последното не може да стане без одобрението на Берлин.\nПоследва и потвърждение от източник на \"Ройтерс\", запознат с въпроса. По-късно това съобщи, като се базира на \"правителствени кръгове\", и ДПА.\n \nГерманският канцлер Олаф Шолц е решил да позволи и на други държави като Полша да направят това, съобщи още „Шпигел“.  Други съюзници, например в Скандинавия, възнамеряват да се присъединят към Германия и да доставят свои танкове „Леопард“ на Киев, съобщава изданието.  Танковете вече са започнали да пристигат от складовете на Бундесвера, съобщи изданието. Възможно е в средносрочен и дългосрочен план да бъдат подготвени за транспортиране и други германски бойни танкове.  Според \"Шпигел\" решението на германското правителство очевидно е било предшествано от интензивни консултации между ФРГ и други украински съюзници. Те са продължили няколко дни. Според информацията са проведени преговори, включително със САЩ.\n \nРешението може да не е обявено, но Шолц вече получи поздравление от поне един коалиционен партньор: Кристиан Дюр, председател на групата на Свободните демократи. \"Днес канцлерът взе решение, което никой не взема с лека ръка. Фактът, че Германия ще подкрепи Украйна с танкове \"Леопард\", е силен знак на солидарност\", казва Дюр пред германска медия.\n\"Леопардът е освободен\", написа Катрин Гьоринг-Екард, заместник-председател на Бундестага от \"Зелените\", в \"Туитър\". И други представители на партията коментират публично, макар все още да няма коментар от германските институции.\nАко решението е взето, това означава, че след утрешния дебат в Бундестага коалицията - социалдемократи, либерали и зелени - ще подкрепи единодушно тази стъпка. Миналата седмица заседание на парламента по темата приключи без резултат.\n \nКакво точно се готви да изпрати Германия\n\"Ханделсблат\" отбелязва, че е взето решение и че ще бъде изпратена \"поне една рота\" - или най-малко 14 танка. Толкова е заявила засега намерение да прати Полша от собствените си \"Леопард\", както и Великобритания - от \"Чалънджър\".\n \nМоделът, който Германия се готви да изпрати, според публикацията на \"Шпигел\" е \"Леопард 2А6\" - модификация със 120-милиметрово гладкоцевно оръдие L55 и някои други промени, според \"Шпигел\".\nНа 18 януари германският канцлер Олаф Шолц и президентът на САЩ Джо Байдън проведоха телефонен разговор. Шолц е заявил, че би се съгласил да предаде танкове на Украйна, ако САЩ започнат да доставят M1 Abrams.  Днес \"Уолстрийт Джърнъл\" цитира източници от Пентагона и Белия дом, според които администрацията на президента на САЩ е склонна да приеме решение за изпращане на Украйна на 10 до \"значителен брой\" танкове M1 Abrams.\n \n\"Решението е взето\" и то в момент, когато и съюзници - от Полша и други като страните от Скандинавия - обявиха планове да изпратят (Финландия е сред тях, Норвегия може да изпрати общо 8 от 36 танка \"Леопард\" на Украйна по информация на норвежкия вестник \"Дагенс Нерингслив\"). За достигането до него, изглежда, са се водили интензивни разговори със съюзниците в последните дни и то особено с Вашингтон. \"Шпигел\" също изтъква, че Шолц е изразявал готовност за тази стъпка само ако я предприемат и САЩ.\n \nТанковете \"Леопард\" трябва, по информация на \"Шпигел\", да дойдат от резервите на Бундесвера. Средно- или дългосрочно може да се осигурят още от резервите на индустрията.\nПо-рано днес \"Райнметал\" обяви, че е готов да изпрати 136 такива машини. , ако е необходимо, но в съобщението се говореше за \"Леопард 2А4\" (до април/май), 22 от същия модел в края на 2023 г. и 88 по-стари \"Леопард 1\" (но неизвестно кога). Това е промяна в позицията на компания, която настояваше, че не би могла да изпрати танкове до началото на 2024 г.\n \nУкрайна по свои оценки се нуждае от най-малко 300 западни танка и 500-600 машини на бойната пехота\n \nПоследвайте Епицентър.БГ вече и в Телеграм и Туитър!"
	},
	{
		"title": "Шмигал: Украйна има достатъчно енергийни запаси, за да издържи до края на зимата въпреки атаките",
		"url": "https://epicenter.bg/article/Shmigal--Ukrayna-ima-dostatachno-energiyni-zapasi--za-da-izdarzhi-do-kraya-na-zimata-vapreki-atakite/306451/7/0",
		"text": "Украйна има достатъчно запаси от въглища и газ за оставащите месеци до края на зимата въпреки непрекъснатите руски атаки срещу енергийната й система.\nТова заяви днес премиерът Денис Шмигал, цитиран от Ройтерс и БТА.  Ситуацията в енергийния сектор остава трудна, но под контрол след месеците руски нападения срещу ключови инфраструктурни обекти, които повредиха около 40 процента от енергийната система на страната.  По думите на Шмигал Украйна разполага с около 11 млрд. куб метра газ в газохранилища и близо 1,2 млн. тона въглища в складове.  Въпреки нетипично топлото време през декември и януари във всички региони на Украйна периодично има спирания на тока заради недостиг на електроенергия. Мрежовият оператор Укренерго съобщи, че производството на енергия е достигнало максимални стойности тази седмица.  Премиерът съобщи също така, че правителството е одобрило държавният петролен и газов монополист Нафтогаз да получи 189 млн. евро грант от Европейската банка за възстановяване и развитие за допълнително закупуване на газ.\n \nПоследвайте Епицентър.БГ вече и в Телеграм и Туитър!"
	},
	{
		"title": "Медведев: Доставките на разузнавателно-ударни дронове за въоръжените сили на Русия се увеличават",
		"url": "https://epicenter.bg/article/Medvedev--Dostavkite-na-razuznavatelno-udarni-dronove-za-vaorazhenite-sili-na-Rusiya-se-uvelichava/306449/7/0",
		"text": "Обемът на доставките на безпилотни летателни апарати и боеприпаси за руските войски в зоната на специалната военна операция се увеличава, съобщи заместник-председателят на Съвета за сигурност на Руската федерация Дмитрий Медведев.  „Предприятията от военно-промишления комплекс увеличават доставките на боеприпаси за разузнавателни и ударни безпилотни самолети за нуждите на Северния военен окръг за въоръжените сили на Руската федерация“, написа Медведев в своя канал в Telegram след посещение на един от отбранителните заводи в Ижевск.  „Хиляди от най-търсените въоръжения и техника са доставени на войските от началото на годината, това темпо трябва да се запази\", каза заместник-председателят на Съвета за сигурност на Руската федерация Дмитрий Медведев на заседание на работната група към ВВС.  „От началото на годината се извършват доставки на най-търсените видове въоръжение и военна техника. Става дума за хиляди единици и е естествено това темпо, което беше постигнато в края на годината, да се запази в настоящия период“, коментира още Медведев.  Срещата на работната група се проведе по време на посещение в завода на концерна „Калашников“ в Ижевск.\n \nПоследвайте Епицентър.БГ вече и в Телеграм и Туитър!"
	},
	{
		"title": "Нидерландия е готова да даде изтребители F-16 на Украйна",
		"url": "https://epicenter.bg/article/Opredelen-e-tipat-boen-samolet--koyto-Zapadat-shte-predade-na-Ukrayna/306447/7/0",
		"text": "Вече е известно какъв тип самолети Украйна ще получи от съюзниците и какви са сроковете за обучение на личния състав. Това обяви говорителят на командването на ВВС на украинските въоръжени сили полковник Юрий Игнат пред местна телевизия, цитиран от \"Укринформ\".  „Ние поискахме Украйна да получи такова оръжие като многоцелеви самолет още в началото на руското нахлуване. Това е разбираемо, защото без авиация, без надеждно въздушно прикритие, е много трудно изобщо да се водят каквито и да е бойни действия“, подчерта Игнат.  Въпросът за доставката на самолети постоянно се поставя от висшето военно ръководство на Украйна и ръководството на Министерството на отбраната. Тя тема непрекъснато се обсъжда и от украински представители в различни международни среди, каза той.  „Наши военни пилоти заминаха за САЩ, бяха отпуснати средства за обучение на нашите пилоти. Тоест темата за авиацията никога не е излизала от дневния ред. Типът самолет, който вероятно ще бъде предоставен на Украйна, вече е определен\", каза говорителят на ВВС.  Игнат обясни, че не става дума само за обучение на летателния състав, но и за обучение на авиационни инженери.  Междувременно изданието \"NL Times\" съобщи, че Нидерландия, в случай на съответно искане от Киев, е готова да разгледа възможността за прехвърляне на изтребители F-16 в Украйна. Това е заявил по време на парламентарен дебат в четвъртък министърът на външните работи Вопке Хьокстра.\n \nИзточник \"Труд\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Берлин не дава танковете \"Леопард\" да отидат в Украйна. Засега",
		"url": "https://epicenter.bg/article/Berlin-ne-dava-razreshenie-tankove--quot-Leopard-quot--da-otidat-v-Ukrayna--Zasega/306412/11/0",
		"text": "БТА  Всички говорят за бойните танкове от Германия - защо са толкова търсени от Украйна? И защо доставката за Киев е толкова спорна?  Въпреки нарастващия натиск от страната и чужбина германското правителство все още не е взело решение дали Германия ще достави бойни танкове на Украйна, пише „Зюддойче цайтунг“.  Защо Шолц се колебае?  Официалният отговор, повтарян безброй пъти от началото на войната, е ясен - канцлерът Олаф Шолц е обещал на Украйна възможно най-голяма подкрепа, включително оръжия, но е поставил две условия: НАТО не трябва да става страна във войната в резултат на това - и всички оръжейни доставки ще се решават след консултации със съюзниците. Никакви едностранни действия - това е мантрата на канцлера. Така че въпросът е, от една страна, дали доставката на бойни танкове западно производство няма да достигне ново ниво, което да увеличи вероятността войната да се пренесе в НАТО. И от друга, дали Германия рискува да действа сама.  Основната грижа на Шолц е да се консултира с президента на САЩ Джо Байдън. Той му даде ясно да разбере, че наистина иска да достави бойни танкове „Леопард“ по същото време, по което и сравнимите с тях американски танкове „М1 Ейбрамс“ пристигнат в Украйна. Шолц не смята за достатъчно обединяването на силите със страни като Полша или Финландия. Зад това се крие фундаменталната оценка, че Германия е в безопасност само под чадъра на ядрената суперсила САЩ.  Освен това има и вътрешнополитически съображения, които не са само предмет на разглеждане от скептиците в ГСДП. От гледна точка на канцлера, благодарение на неговия \"предпазлив и балансиран курс\", както се изрази неговият говорител Щефен Хебещрайт в понеделник, мнозинството от германците все още подкрепят оръжейните доставки за Украйна.  Защо танковете са толкова важни за Украйна в тази фаза на войната?  Украйна иска тежки оръжия и изрично западни бойни танкове от началото на руската инвазия. В момента Киев се подготвя за масирана пролетна офанзива на Русия. След няколко седмици стотици хиляди войници, призовани от Русия, ще преминат поне основно обучение и се очаква да бъдат изпратени на фронта. Способността за успешно отблъскване на тази опасна нова вълна от атаки се смята за решаваща за по-нататъшния ход на войната не само от Киев, но и от западните столици.  Освен това САЩ и други западни държави смятат, че е необходимо да се даде възможност на Украйна да се бори и да пробие укрепените руски линии и позиции, за да може да изтласка нахлуващите сили на Кремъл от допълнително окупираните райони в Донбас и Южна Украйна. Русия сериозно укрепи позициите си, след като през есента украинската армия успя да си върне по-големи райони.  Западните бойни танкове биха били подходящо средство за това поради голямата си огнева мощ и силната си броня; по това те превъзхождат по-старите бойни танкове съветски дизайн, използвани главно от Русия, и по този начин биха дали на Украйна значително военно предимство. Главнокомандващият на украинските въоръжени сили генерал Валерий Залужни заяви, че войските му се нуждаят от 300 бойни танка и 600 бойни машини на пехотата, за да могат да отблъснат очакваното руско настъпление. Досега обаче само Великобритания се е съгласила да предостави 14 от своите бойни танкове Чалънджър 2 на Украйна.  Всички говорят за \"Леопард“-ите  „Леопард 2“ се смята за един от най-мощните основни бойни танкове в света. Огнева мощ, бронезащита и мобилност на бойното поле - \"всичко е наред\", казва Ралф Ратс, директор на музея на танковете в Мюнстер, Долна Саксония.  Днес този танк се намира във въоръжените сили на 19 държави по света, а отбранителната компания „Краус-Мафей Вегман“ (Krauss-Maffei Wegmann) е доставила повече от 3500 броя от него. Първите „Леопард 2“ са въведени в състава на Бундесвера през 1979 г.; днес бойните машини от оригиналния тип A4 вече не са на въоръжение в армията. Подобно на по-съвременните варианти, те са оборудвани със 120-милиметрово оръдие. Въпреки това по-старите версии на „Леопард 2“ все още се считат за по-добри от много танкове, използвани от Русия.  Днес Бундесверът разполага с около 320 танка „Леопард 2“, като най-старите в конфигурация А5 се използват само за тренировъчни цели. Около 80 от тях са в най-новата конфигурация - A7V.  За помощта за Украйна по-старите модели A4 вероятно ще бъдат основният избор сред държавите, които разполагат с такива бойни машини. Досега Полша най-ясно е заявила готовността си да предостави танкове „Леопард 2“ на Украйна. Говори се за 14 машини. Страната разполага с почти 250 „Леопард 2“, като се твърди, че почти 100 от тях все още са от типа A4.  Финландия и Швеция също биха се присъединили към европейска инициатива за „Леопард“-ите, но само с ограничен брой. Финландия граничи с Русия. Страната разполага с 200 танка \"Леопард\" и се фокусира върху собствения си капацитет за отбрана. Швеция разполага с едва 120 танка „Леопард“.  Откакто през лятото на миналата година Испания не получи съгласието на Германия, страната, която разполага с повече от 300 танка „Леопард 2“ мълчи по въпроса.  Вестник „Франкфуртер алгемайне“ междувременно съобщи, че Словакия и Чехия обмислят временно да се откажат от предназначените за тях танкове „Леопард 2“ от Германия в полза на Украйна.  Защо никой не говори за американците?  Засега САЩ не са заявили готовност да доставят на Украйна основни бойни танкове „M1 Ейбрамс“, но не изключват това, както канцлерът Шолц не изключва възможността да предостави на Украйна танкове „Леопард“. Дали тежащите повече от 60 тона американски бойни машини „са подходящи или не за Украйна“ е под въпрос, заяви третият по ранг представител на Пентагона Колин Кал преди срещата на министрите на отбраната миналата седмица в американската военна база Рамщайн в Германия.  САЩ официално оправдават изчаквателната си позиция с факта, че „М1 Ейбрамс“ е сложна оръжейна система. Повечето западни бойни танкове се задвижват от големи дизелови двигатели, докато американските се задвижва от газова турбина. Според САЩ тази задвижваща система е скъпа за поддръжка и ремонт, а освен това изразходва големи количества гориво. Експертите спорят доколко тези резерви са основателни; в германското правителство те не се считат за толкова проблематични, че доставката да бъде изключена по технически причини.  Предимството на танковете \"Леопард 2\" е, че голям брой от тях е в наличност в Европа, въпреки че поддръжката и обучението за различните варианти се различават. В Конгреса на САЩ вече се чуват гласове в подкрепа на предоставянето на ограничен брой танкове \"Ейбрамс\" на Украйна, съобщи Ройтерс.  Майкъл Маккол, новоизбраният републикански председател на комисията по външни работи на Камарата на представителите, заяви в предаването \"Тази седмица\" по Ей Би Си, че \"само един\" танк \"Ейбрамс\" би бил достатъчен, за да накара съюзниците, по-специално Германия, да отключат собствените си танкови запаси за битката срещу Русия.  Логиката на съюзниците  Най-благоприятното решение от гледна точка на канцлера Шолц би било САЩ все пак да се съгласят да доставят „Ейбрамс“, дори и само в малък брой. Тогава Шолц ще може да твърди, че колебливият му курс се е отплатил и дори е осигурил на Украйна допълнителни танкове.  Подобно нещо се случи и с обещанието за западни бронетранспортьори: САЩ се съгласиха да доставят 50 бойни машини за пехотата „Брадли“, и в същото време Шолц обеща доставката на 40 БМП „Мардер“. Засега остава неясно дали Байдън е готов да отстъпи пред искането на Берлин. И дали от това ще зависи изхода от войната в Украйна предстои да се види.  Най-малкото е възможно САЩ да дадат ясно да се разбере по някакъв друг начин, че напълно подкрепят доставките на танкове. Ключът тук е да се избегне появата на пукнатини в авангарда на поддръжниците на Украйна. Досегашната дискусия не беше никак полезна в това отношение. Впечатлението , че германците действат сами, би могло да се избегне и чрез голяма коалиция от държави, които разполагат с танкове „Леопард 2“, както предлага мозъчният тръст Eвропейски съвет по външна политика (ECFR). В документ на EСВП се посочва, че 13 европейски армии разполагат с общо 2000 единици от този тип танк. Колкото повече държави участват, толкова по-лека е тежестта за всяка от тях, се казва в доклада.  Амбицирана да играе все по-водеща роля във външната политика на ЕС Полша многократно заяви, че е готова да пропусне одобрението на Германия за предоставяне на танкове „Леопард“ на Украйна. Дали и какви биха могли да бъдат последиците за Варшава при такава стъпка? Може да се каже спокойно почти никакви, посочва Цет Де Еф.  Телевизията припомня как през 2022 г. Испания неколкократно сигнализира, че иска да подари стари танкове \"Леопард\" на Украйна. Официално искане към Берлин така и не беше отправено; според съобщения в медиите германското правителство е реагирало неофициално срещу това намерение. И плановете на Мадрид приключиха.  Сега изглежда положението е друго. Полша вече официално е поискала разрешение от Германия да прехвърли своите танкове \"Леопард 2\" (Leopard 2) на Украйна, предаде Ройтерс, като се позова на полския министър на отбраната Мариуш Блашчак.  Берлин е получил искането на Варшава, съобщи Блашчак в своя публикация в \"Туитър\", въпреки че засега германски официални представители не са потвърдили тази информация.  \"Също така призовавам германската страна да се присъедини към коалицията от страни, подкрепящи Украйна с танкове \"Леопард 2\". Това е наша обща кауза, защото става дума за сигурността на цяла Европа!\", добави полският министър на отбраната.  Преди това Варшава нееднократно изрази намерение да пренебрегне германска блокада, ако е необходимо.  Това няма да има автоматични последици за Полша. Лицата, които нарушават разпоредбите за крайната употреба, могат да бъдат подведени под отговорност съгласно законодателството за външна търговия, но това е насочено предимно срещу съответните компании.  Що се отнася до правителствата, политическите принципи на федералното правителство за износ на оръжия гласят единствено, че извършилите неразрешен износ страни са \"изключени от по-нататъшно снабдяване с военни оръжия и друго военно оборудване, свързано с военни оръжия, докато тези обстоятелства не бъдат отстранени\".  Само че става дума само за доброволен ангажимент и съвсем умишлено той няма силата на закон. Германското правителство ще може да продължи да снабдява Полша с въоръжение, още повече че Полша е съюзник в НАТО. Берлин би рискувал да нанесе значително по-големи щети на репутацията си, ако Варшава действително бъде санкционирана. Така че политическият риск за Варшава изглежда управляем.  Сега светът чака да види дали и „Леопард“-и, принадлежащи на Бундесвера, ще се насочат към бойното поле в Украйна.  Последвайте Епицентър.БГ вече и в Телеграм и Туитър!"
	},
	{
		"title": "Столтенберг в Берлин:  НАТО скоро ще намери решение за доставка на танкове за Украйна",
		"url": "https://epicenter.bg/article/Stoltenberg--Ubeden-sam--che-NATO-skoro-shte-nameri-reshenie-za-dostavka-na-tankove-za-Ukrayna/306403/7/0",
		"text": "Генералният секретар на НАТО Йенс Столтенберг е убеден, че Алиансът скоро ще намери решение относно доставката на бойни танкове на Украйна.\n \nСлед разговори в Берлин германският министър на отбраната Борис Писториус заяви, че няма промяна в позицията на Германия по отношение на танковете \"Леопард\", предаде БНР.  Бойните танкове са важни за отбраната на Украйна при очакваната руска офанзива, подчерта Йенс Столтенберг.  \"В този ключов момент от войната трябва да предоставим по-тежки и по-модерни системи на Украйна и трябва да го направим по-бързо\", каза той след разговорите в Берлин.  \"Приветствам уверенията на германския министър, че скоро ще има решение за бойните танкове \"Леопард\", защото времето е ключов фактор. В \"Рамщайн\" взехме важни решения, други важни решения предстоят\", заяви Столтенберг, който няколко пъти изрично подчерта и благодари за военната помощ, която Германия оказва на Украйна.  \"Можем да реагираме много бързо в момента, в който има решение за доставка на бойни танкове\", заяви новият германски министър на отбраната Борис Писториус. Но предупреди, че НАТО не бива да се превръща в страна в конфликта.  Писториус коментира и остро критикуваната в някои страни членки на НАТО сдържана позиция на Германия и на канцлера Олаф Щолц.  \"Не бих критикувал поведението на канцлера. Това, че се въздържа от публични изявления, преди да е взето окончателното решение, че събира мнения и ги претегля, е единствено правилното поведение на една водеща сила.\"  По-рано днес производителят на бойните танкове \"Леопард\" съобщи, че 29 машини ще бъдат готови през април. Дали ще бъдат изпратени в Украйна зависи от правителството в Берлин, подчерта шефът на концерна Rheinmetall Армин Папегер. Танковете са предвидени за Словакия и Чехия в рамките на проекта за размяна на машини съветско производство за Украйна срещу доставката на модерно въоръжение.\n \nПоследвайте Епицентър.БГ вече и в Телеграм и Туитър!"
	},
	{
		"title": "Невиждана корупция на върха в Украйна, вълна от оставки и уволнения в Киев ",
		"url": "https://epicenter.bg/article/Valna-ot-ostavki-i-uvolneniya-v-Kiev--sled-kato-Zelenski-obyavi-voyna-na-koruptsiyata/306394/7/0",
		"text": "Вълна от оставки и уволнения в Киев, след като вчера президентът Володимир Зеленски обяви война на корупцията и анонсира мащабни кадрови промени на средно и високо управленско равнище в резултат на най-шумния корупционен скандал от началото на руската инвазия, който създава риск от охлаждане на западния ентусиазъм по отношение на правителството в Киев.  Заместник-генералният прокурор на Украйна Олекси Симоненко беше отстранен от поста, съобщиха от Генералната прокуратура на страната.  В изявлението, в което се обявява отстраняването му, не се посочва причина за решението, но се казва, че то е било \"според собственото му желание\".  Този ход идва, след като украински медии съобщиха, че Симоненко е пътувал на 10-дневна ваканция до Марбея, Испания, въпреки че президентът Володимир Зеленски забрани на длъжностни лица да пътуват в чужбина за неправителствени цели.  По-рано днес оставка подаде и зам.-началникът на президентската канцелария Кирило Тимошенко, след като през миналата седмица и друг помощник на Зеленски, Олексий Арестович, също се оттегли от своя пост.  От поста си се оттегли и заместник-министърът на отбраната Вячеслав Шаповалов.  Тези оставки са факт, след като в понеделник украинският президент Володимир Зеленски заяви, че планира да се справи с корупцията в правителството си през следващите дни.  Кирило Тимошенко, заместник-ръководител на канцеларията на украинския президент Володимир Зеленски, заяви днес, че е поискал вчера от Зеленски да бъде освободен от задълженията си, предаде Ройтерс.  \"Благодаря на президента на Украйна Володимир Зеленски за доверието и за възможността да върша добри дела всеки ден и всяка минута\", написа Тимошенко в \"Teлеграм\".  Тимошенко не посочи причина за оставката си. Украинските медии съобщиха, че оставката на Тимошенко може да е част от кадровите промени, които обяви Зеленски.  Декрет, с който Зеленски приема оставката на Тимошенко, бе публикуван на уебсайта на президента.  Зеленски заяви вчера, че тази седмица ще бъдат обявени персонални промени в правителството, в областите и в силите за сигурност, след като в медийното пространство се появиха твърдения, че украински представители незаконно са се обогатили покрай войната с Русия.  Тридесет и три годишният Тимошенко стана заместник-ръководител на президентската канцелария през 2019 г. Той беше част и от предизборния екип на Зеленски.  След като руските сили нахлуха в Украйна през февруари миналата година, Тимошенко се е забъркал в няколко скандала, свързани с това, че ползвал скъпи автомобили за лични нужди, твърдят украински медии. Той отхвърля всички обвинения.  На сайта на президента на Украйна беше публикуван указ за приемане на оставката на Тимошенко.  Според украински медии, от началото на руската инвазия в Украйна през февруари 2022 г. Тимошенко е бил замесен в няколко скандала, свързани с използване от него в лично качество на скъпи автомобили. Тимошенко отхвърли всички обвинения.  Оставката на Кирило Тимошенко идва седмица, след като друг помощник на Зеленски, Олексий Арестович, също се оттегли, след като направи, както той я нарече, \"фундаментална грешка\". По-рано Арестович каза във видео, че украинските военни са свалили ракета, вероятно изстреляна от Русия, след което ракетата е променила курса си и в крайна сметка е ударила жилищна сграда в Днипро, убивайки десетки цивилни, но по-късно оттегли това свое изявление.  Според украинското издание \"Страна\" освен заместник-ръководителя на президентската канцелария Кирил Тимошенко, оставки подават и свързаните с него ръководители на Днепропетровска, Запорожка, Сумска и Херсонска област.  Олексий Кулеба, ръководител на областната администрация в Киев, поема поста от Тимошенко. Има различни слухове за бъдещето на Тимошенко. Например, че може да бъде назначен за ръководител на областната администрация в Херсон.  Вчера сутринта се появиха слухове за оставката на трима министри - министъра на енергетиката Герман Галушченко, министъра на спорта Вадим Гуцайт и министъра на стратегическите отрасли на промишлеността Павел Рябикин.  Министърът на отбраната отбраната Олексий Резников, силно критикуван след неотдавнашния корупционен скандал с покупката на скъпи хранителни продукти за ВСУ, той бе защитен от пуравляващата партия \"Слуги на народа\".  Резников категорично отхвърли разпространената в някои медии информация, че неговото ведомство е купувало продоволствия за армията на силно завишени цени.  \"Изглежда, че най-очевидната цел е опит да се подкопае доверието в министерството на отбраната в много важен момент\", написа той във \"Фейсбук\".  Резников допълни, че обвиненията не почиват на факти и обеща пълна прозрачност при разследването.  Преди дни украинският вестник \"Огледало на седмицата\" (Zn.Ua) публикува информация за цените на военни поръчки, която предизвика вълнение в Украйна, смятана за една от най-корумпираните страни в Европа.  Тогава отговорните органи потвърдиха, че вече са започнали разследвания на покупки на стойност около 325,9 милиона долара.  Същевременно все още има и непотвърдени слухове за оставката на министър-председателя Денис Шмигал, който е тясно свързан със заподозрения в корупция заместник-министър на инфраструктурата, общините и териториалното развитие Васил Лозински.  Източник: БТА, БНР, Дир.бг\n \nПоследвайте Епицентър.БГ вече и в Телеграм и Туитър!"
	},
	{
		"title": "След срещата в Рамщайн: Или НАТО влиза с жива сила в Украйна, или Киев губи войната",
		"url": "https://epicenter.bg/article/Ili-NATO-vliza-s-zhiva-sila-v-Ukrayna--ili-Kiev-gubi-voynata/306360/7/0",
		"text": "Оценка на политически наблюдатели след форума в Рамщайн\n \nИли НАТО влиза с жива сила в Украйна, или Киев губи войната. Това са опциите, които очертаха трезвите политически наблюдатели в столиците на Западна Европа след какафонията в Рамщайн.\n \nДа, точно като какафония определиха мнозина коментатори завършилата в края на седмицата среща в американската военна база в Германия.\n \nЗащото според тях форумът само е потвърдил богатото разнообразие в подходите на страните от Алианса към кръвопролитния сблъсък, но не е свършил основното - да обедини тези подходи в единна побеждаваща позиция.\n \nА приказките след срещата около това дали ще ги бъде германските танкове “Леопард-2” на украинска територия или не, били просто димна завеса за прикриване на различията.\n \nКато според френския всекидневник “Льо Монд” своеобразно продължение на очебийната неприятна истина от Рамщайн било станало помпозното честване в събота и неделя в Париж на шейсетата годишнина на историческия мирен договор между Франция и Германия.\n \nВестникът писа, че в еуфорията на официалните церемонии Еманюел Макрон и Олаф Шолц си “били намигнали другарски”, но се били “стиснали яко”, икономически и военно, по въпроса за Украйна.\n \nНо кои са основните пунктове в доста песимистичните анализи на трезвите политически наблюдатели?\n \nНа първо място те са единодушни по въпроса, че демографски, военно, икономически и ресурсно Русия превъзхожда значително Украйна, което означава, че в края на краищата Москва би трябвало да спечели войната.\n \nНа второ място, за да не се стигне до този печален за Киев изход, ние, неговите съюзниците от НАТО и Европейския съюз, му помагаме здраво най-вече с въоръжения и разузнавателна информация.\n \nСъщо и с икономически санкции срещу Русия, които обаче се оказаха не съвсем ефикасни поради безбройните възможности да бъдат заобиколени. За това единствено ефективни остават бойната техника и най-вече боеприпасите. Но ако се вярва на италианския всекидневник “Ла Стампа”, на Стария континент арсеналите вече са ако не продънени, то поне полуизпразнени.\n \nНа четвърто място, концентрирайки се върху противоборството си с Китай, когото смятат за техен опонент №1 в света, а не Русия, Вашингтон не смята да отделя много въоръжения за конфликта и предпочита да плаща на други, за да го правят.\n \nКолкото и важни да са тези отрицателни фактори, поне до момента нашият дружен отпор на специалната операция на Владимир Путин от военна, икономическа и ресурсна гледна точка е ефикасен. Ахилесова пета на Украйна обаче остава демографското преимущество на Русия и при една изтощаваща и продължителна война тя би победила и би ни направила всички вкупом за резил.\n \nВ такъв случай единственото спасение остава закърняващият човешки фактор в украинските въоръжени сили да бъде компенсиран с личен състав от армиите на страните-членки на НАТО. И най-вече на тези от Европа - поляците вече го правят, тъй като бдейки над интересите си в Тихия океан САЩ никога няма да направят десант в Украйна, както сториха по време на Втората световна война в Сицилия и Нормандия.\n \nПак след срещата в Рамщайн видният италиански и тачен зад Океана политолог Лучо Карачоло очерта в изключително добре мотивиран анализ три възможни сценария за слагането на край на войната.\n \nПървият е намаляване на военната подкрепа на Киев до тогава, докато Зеленски не се убеди, че е невъзможно да победи и да капитулира, но това би означавало Алиансът да се компрометира пагубно пред Москва.\n \nВторото възможно развитие е да се включим във войната с личен състав, за да спасим Украйна и за да разгромим Русия, но с риск да унищожим и самите нас.\n \nНа трето, последно място, като вариант за обуздаването на конфликта е договарянето зад гърба на украинците на примирие, което да им бъде наложено след това. В анализа се подчертава, че първият и третият сценарий са много малко вероятни, а вторият е направо абсурден, но за жалост напълно възможен.\n \nВсе пак Лучо Карачоло очертава и някакъв много разумен на този свиреп етап на войната изход - да се направи опит конфликтът да се замрази за толкова време, колкото е необходимо, за да се измисли здравата основа за мирно съществуване на руснаци и украинци.\n \nИ тук тежката си дума би трябвало да кажат САЩ, не само защото другата световна сила Китай много не го е еня какво става в Украйна. А защото след Киев и Москва, Вашингтон е третият важен фактор в заформилата се касапница и сега само той е в състояние да я спре.\n \nИзточник: Труд"
	},
	{
		"title": "Борел: Всяка страна от ЕС решава сама дали да даде танкове на Украйна",
		"url": "https://epicenter.bg/article/Borel--Vsyaka-strana-ot-ES-reshava-sama-dali-da-dade-tankove-na-Ukrayna/306350/7/0",
		"text": "Министрите на външните работи на страните от ЕС одобриха отпускането на още 500 млн. евро за Украйна по европейския механизъм за подкрепа на мира. Това е 7-ият транш от общо предвидената сума от 3.5 млрд. евро по механизма. Остава обаче въпросът с изпращането на танковете \"Леопард\" от Германия, тъй като за тази цел е необходимо нейното разрешение.  Според достоверен източник финансовата помощ е придружена от още 45 млн. евро за \"нелетално оборудване\" на военната тренировъчна мисия на ЕС за Украйна. Засега обаче няма информация за пробив по така необходимите на Украйна танкове \"Леопард\". Сутринта министърът на външните работи на Германия Аналена Беербок се ограничи с думите, че трябва да се направи всичко възможно за защитата на нападнатата страна.  Върховният представител по външната политика и сигурност Жозеп Борел заяви, че не трябва да се подценява срещата в Рамщайн миналата седмица, на която са взети важни решения за въоръжаването на Украйна. Запитан конкретно за доставката на танкове \"Леопард\" от Германия, той отговори:  \"Няколко пъти казах, че според мен този тип оръжия трябва да бъдат доставени на украинската армия. Това обаче трябва да се реши от конкретната страна членка и ние сме тук, за да го обсъдим\".  Министрите дискутираха и 10-ия санкционен пакет срещу Русия, на който се противопоставя Унгария, особено в сфери, свързани със сътрудничеството ѝ с Москва в ядрената енергетика.  Те обаче се споразумяха за нови ограничителни мерки срещу Иран заради смазването на протестите в страната. Запитан дали Корпуса на гвардейците на ислямската революция може да бъде добавен към списъка на ЕС с терористични организации, както поиска Европарламентът миналата седмица, Борел отговори:  \"Не можем да кажем на някого \"Смятам те за терорист, защото не те харесвам\". Това трябва да стане, когато съдът на някоя от страните-членки направи правно изявление, тоест, издаде конкретна осъдителна присъда. След това можем да работим на европейско ниво\".\n \nПоследвайте Епицентър.БГ вече и в Телеграм и Туитър!"
	},
	{
		"title": "Моравецки: Полша ще поиска разрешение от Германия да достави танкове \"Леопард 2\" на Украйна",
		"url": "https://epicenter.bg/article/Moravetski--Polsha-shte-poiska-razreshenie-ot-Germaniya-da-dostavi-tankove--quot-Leopard-2-quot--na-Ukrayna/306347/7/0",
		"text": "Полша ще иска официално разрешение от Германия да достави част от своите германски танкове \"Леопард 2\" на Украйна, каза полският премиер Матеуш Моравецки, предаде за БТА новинарската агенция ПАП.  Полша планира да достави една танкова рота, или 14 от основните си бойни танкове \"Леопард 2\", на Украйна като част от по-широка международна коалиция, но се нуждае от официалното съгласие на техния производител и продавач Германия. Берлин проявява предпазливост дали да даде съгласие за износа на \"Леопард\", но в неделя германският външен министър намекна, че Германия няма да застане на пътя на Полша да достави танкове на своя съсед, за да му помогне да се бори срещу руската инвазия.  \"Ще поискаме разрешение, но това е второстепенен въпрос\", каза днес Моравецки.  \"Мога да кажа, че натискът, усилията ни за създаване на коалиция от държави, които искат да помогнат в тази драматична битка в Украйна, са били ефективни\", добави той.  \"Този уикенд германският външен министър изпрати малко по-различно послание, което дава лъч на надежда, че Германия не само няма да пречи, но най-сетне също ще предложи модерно тежко въоръжение, за да подкрепи Украйна\", каза полският премиер.  Моравецки каза също, че Германия има 350 \"активни\" танка \"Леопард\" и още 200 на склад, така че притежава реална способност да помогне на Украйна.  \"Дори ако в крайна сметка не получим разрешение, тогава въпреки всичко ще доставим нашите танкове на Украйна заедно с други страни в рамките на малка коалиция, дори ако Германия не участва в тази коалиция\", каза Моравецки.\n \nПоследвайте Епицентър.БГ вече и в Телеграм и Туитър!"
	},
	{
		"title": "ЕС планира голяма среща в Истанбул за Украйна на 22 февруари",
		"url": "https://epicenter.bg/article/ES-planira-golyama-sreshta-v-Istanbul-za-Ukrayna-na-22-fevruari/306337/7/0",
		"text": "Европейският съюз планира да проведе голяма среща в Истанбул на 22 февруари по повод годишнината от руската инвазия в Украйна, заяви ръководителят на делегацията на ЕС в Турция Николаус Майер-Ландрут, съобщава електронното издание \"Дейли сабах\".Той заяви, че на срещата ще бъде поканен украински правителствен представител, а ще присъства също и представител на Турция. Дискусиите ще се фокусират върху геополитическите и икономическите последици от войната.\"Това е и начин да изразим нашата подкрепа за Украйна. Миналата година, на 24 февруари, началото на руската агресия беше определящ момент в европейската история\", каза той пред репортери.\"Хората често казват, че 11 септември е бил повратен момент за историята на американската сигурност. Бих казал, че 24 февруари 2022 г., началото на руската агресия, е подобен повратен момент за европейската сигурност. Имаме война на нашия континент, голяма брутална война, война с последици далеч отвъд европейския континент\", заяви Майер-Ландрут.\n \nИзточник: БТА\n \n\nПоследвайте Епицентър.БГ вече и в Телеграм и Туитър!"
	},
	{
		"title": "Предпазливостта на Германия за доставките на оръжия за Украйна се корени в политическата ѝ култура",
		"url": "https://epicenter.bg/article/Predpazlivostta-na-Germaniya-za-dostavkite-na-orazhiya-za-Ukrayna-se-koreni-v-politicheskata---kultura/306330/11/0",
		"text": "През 11-те месеца след руската инвазия в Украйна, Германия се превърна в един от основните доставчици на оръжия за Киев, но въпреки това канцлерът Олаф Шолц си спечели славата на човек, колебаещ се на всяка стъпка - нещо, което кара съюзниците да губят търпение.  Протакането от страна на Берлин, за което остава усещане, например за предоставянето на танкове \"Леопард 2\", се корени поне отчасти в следвоенната политическа култура в Германия на предпазливост по военните въпроси, както и в актуалните опасения от възможно изостряне на войната.  В петък Берлин направи стъпка към предоставянето на танковете, нареждайки като подготовка за даването на зелена светлина за помощта да се извърши инвентаризация на наличните \"леопарди\" в складовете.  Все още обаче няма ясно поет ангажимент. Министърът на отбраната Борис Писториус отхвърли представата, че Германия пречи на оказването на военна помощ на Украйна, но добави, че страната му \"трябва да претегли всички плюсове и минуси, преди да вземе подобно решение\".  Това е поведение се повтаря постоянно през последните месеци - Шолц първоначално не желае да обещава предоставянето на Украйна на ново, по-сериозно оборудване, след което в крайна сметка склонява.  Последния път, когато Германия обяви, че ще изпрати военна помощ на Киев, тя съобщи, че ще предостави 40 бойни машини на пехотата \"Мардер\". Тя обаче го направи в обща декларация със САЩ, които от своя страна заявиха, че ще предоставят 50 подобни бойни машини на пехотата \"Брадли\".  Тогава до решението отново се стигна след месеци на увещаване на Берлин да го направи, но то и имаше и друга последица, а именно да повиши натиска върху кабинета \"Шолц\", след като веднъж вече е направил стъпката да изпрати бронирана техника, да предостави и танкове \"Леопард\".  \"Получава се противоречие между действителния размер на ангажимента и самите оръжейни доставки, от една страна - Германия в крайна сметка е на второ място в Европа по предоставено въоръжение на Украйна - и нерешителността, с която това се прави, от друга\", каза Томас Клайне-Брокхоф, анализатор в Берлин от американския мозъчен тръст Германски фонд \"Маршал\".  Шолц, самоуверен до невъзмутимост политик, който рядко се поддава на обществен натиск, се придържа твърдо и неотклонно към възприетия от него курс на предпазливост. По думите му Германия няма да прави едностранни стъпки по този въпрос, като обосновава това становище с нуждата от избягването на пряко въвличане на НАТО във война с Русия.  Когато миналата седмица нарастваше натискът върху него да изпрати танковете, той отсече, че няма да позволи да бъде принуждаван \"с емоционални коментари\" да взема необмислени решения в областта на сигурността, които може да се окажат с важно значение. Канцлерът освен това настоя, че мнозинството германци подкрепят \"спокойния и премерен\" подход на правителството при вземането на решения.  Миналата сряда, на Световния икономически форум в швейцарския курорт Давос, Шолц изброи част от оборудване, което страната му е предоставила на Украйна, и обяви, че то представлява \"истинска повратна точка във външната политика и политиката на сигурност на Германия\".  Това, поне донякъде, наистина е вярно. Преди началото на инвазията Берлин отказваше да предостави смъртоносна военна помощ, което се дължеше на съвременната политическа култура в Германия, част от която е и споменът за военните ѝ агресии през 20-и век - включително нацисткото нахлуване в Съветския съюз.  \"Нито един канцлер от никоя партия не иска да бъде виждан начело в прокарването на милитаристичен дневен ред - всеки се опитва да изчерпи докрай всички останали възможности, преди да прибягва до военната опция\", каза Клайне-Брокхоф. \"Затова за вътрешнополитическа употреба е добре германският канцлер да не застава начело на подобни инициативи, да бъде предпазлив, да се противопоставя и да е опитал всички останали възможности.\"  Вярно е, че Шолц е изправен пред призиви от десноцентристката опозиция и някои представители на трипартийната управляваща коалиция да бъде по-деен в оказването на военна помощ на Украйна; но в интерес на истината в неговата Германска социалдемократическа партия (ГСДП) такива гласове са малко. Самата ГСДП е идеологически закърмена с политиката на разведряване от Студената война, водена от някогашния му предшественик Вили Брант в началото на 70-те години на миналия век.  Шолц \"още от самото начало реши, че няма да не оглавява усилията за военно подпомагане на Украйна\", каза Клайне-Брокхоф, макар да \"иска да бъде и добър съюзник и част от коалицията за военно подпомагане на Киев, без да се нарежда в авангарда ѝ\".  Този предпазлив подход обаче е \"силно изнервящ за съюзниците\" и повдига въпроса дали може да разчитат на Германия, призна Клайне-Брокхоф.  Берлин запази сдържаността си дори след като Великобритания обяви, че ще предостави на Украйна от своите танкове \"Чалънджър 2\".  Измеренията на тази нерешителност не се ограничават само до отношенията по оста Берлин-Киев, а излизат далеч извън тях, защото всеки, който иска да предостави на Украйна свои танкове \"Леопард\", трябва да получи първо разрешението на Германия - страната производител. В сряда полският министър-председател Матеуш Моравецки обяви, че Варшава ще обмисли възможността да даде на Киев от \"леопардите\" си и без позволението на Берлин.  \"Съгласието тук минава на втори план. Или ще го получим в бърз порядък, или сами ще направим това, което е правилно\", каза Моравецки.  Британският историк Тимоти Гартън Аш написа в \"Гардиън\" и други вестници миналата седмица, че \"трябва да се признае, че становището на германското правителство за военната помощ за Украйна е еволюирало значително в сравнение с навечерието на руското нахлуване\".  Той обаче добави, че въпросът с танковете ще бъде \"лакмус за смелостта на Германия да се противопостави на ядрения шантаж на руския президент Владимир Путин, да преодолее вътрешните си страхове и съмнения и да защити свободна и суверенна Украйна\". Според историка именно Шолц трябва да застане начело на европейски план \"Леопард\".  Дали това ще се случи е загадка. Правителството \"Шолц\" настоява за тясна съгласуваност със САЩ, което е възможно да се дължи на обстоятелството, че за разлика от Великобритания и Франция Германия разчита на американския ядрен чадър.  В петък говорителя на канцлера Щефен Хебещрайт опроверга съобщенията, че Германия ще предостави танкове \"Леопард\" само ако и САЩ изпратят от своите танкове \"Ейбрамс\". Той отхвърли представата, че Берлин само следва другите и настоя, че Германия просто възприема правилния подход.  \"Това не са лесни решения, те трябва добре да се обмислят\", каза той. \"Те трябва да бъдат трайни, тоест да бъдат такива, че всеки да може да ги подкрепи и да ги следва - едно от необходимите лидерски качества е умението да поддържаш целостта на коалициите, в които участваш.\"\n \nИзточник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Християндемократите в Германия искат нова управленска коалиция без Шолц заради танковете за Украйна",
		"url": "https://epicenter.bg/article/Hristiyandemokratite-v-Germaniya-iskat-nova-upravlenska-koalitsiya-zaradi-tankovete-za-Ukrayna/306323/7/0",
		"text": "Редица германски политици от консервативния опозиционен блок Християндемократически/Християнсоциален съюз (ХДС/ХСС) призоваха по-малките коалиционни партньори на Олаф Шолц - Зелените и либералната Свободна демократическа партия - да напуснат управлението заради неохотата на канцлера социалдемократ да изпрати танкове на Украйна, пише днес в. \"Билд\", цитиран от БТА.  Германското издание цитира секретаря на парламентарната група на ХДС/ХСС Торстен Фрай, според когото \"щом трите партии не могат да се разберат по толкова важни въпроси, трябва най-накрая да покажат последователност и да започнат ново начало с оглед на променената ситуация\". \"Ние при всички случаи сме готови да поемем отговорността, ако се наложи\", добави той.  Според \"Билд\" думите на Фрай отразяват готовността на ХДС/ХСС да преговаря със Свободната демократическа партия и Зелените за съставяне на нова управленска коалиция без Германската социалдемократическа партия на Шолц.  Друг представител на консерваторите - говорителят на парламентарната им група по външнополитическите въпроси Норберт Рьотген, също разкритикува канцлера социалдемократ и правителството му за нежеланието да се изпратят танкове \"Леопард 2\" на Украйна.  \"Свободната демократическа партия и Зелените трябва да се запитат дали са готови да поемат отговорността за този отказ противно на собствените си убеждения\", каза Рьотген пред изданието. \"Това означава, че Германия се проваля при сегашното историческо изпитание, пред което я изправя войната\", добави той.  Ръководителят на ХДС в провинция Долна Саксония Себастиан Лехнер призова в прав текст Свободната демократическа партия и Зелените \"да напуснат\" коалицията и да обърнат гръб на Шолц.  Германия все още не се е съгласила да приеме искането на Украйна и редица страни от ЕС да изпрати или разреши реекспорта на танкове \"Леопард 2\". Шолц е поставен под натиск да го направи както от опозицията, така и от партньорите в управляващата коалиция.  Одобрението на Германия за реекспорта на танкове „Леопард 2“ за Украйна е от второстепенно значение, тъй като Полша може да изпрати тези танкове като част от коалиция от държави дори без нейно разрешение. Това заяви полският премиер Матеуш Моравецки, цитиран от агенция Ройтерс и БНР.  Германия няма да попречи на Полша да изпрати своите танкове „Леопард“ в Украйна, заяви външният министър Аналена Бербок. Това е сигнал за възможен пробив за Украйна, която се опитва да подсили защитата си преди очакваната нова руска офанзива. Този месец Полша и Финландия изразиха желание да доставят машините германско производство в отговор на молбите на Киев. За реекспорта обаче се изисква формалното съгласие на Берлин.\n \nПоследвайте Епицентър.БГ вече и в Телеграм и Туитър!"
	},
	{
		"title": "Българските думи на 2022-ра са \"война\", \"инфлация\", \"избори\" и \"Украйна\", сочи проучване",
		"url": "https://epicenter.bg/article/Balgarskite-dumi-na-2022-ra-sa--quot-voyna-quot---quot-inflatsiya-quot---quot-izbori-quot--i--quot-Ukrayna-quot--sochi-prouchvane/306295/2/0",
		"text": "Думите, белязали 2022 година, са \"война\", \"инфлация\", \"избори\" и \"Украйна\". Това показва вотът на хората в широкомащабното изследване, провеждано на платформата за грамотност \"Как се пише?\".\n \nСлед тях в първите десет се нареждат \"газ\", \"доброволци\", \"мижав интерес\", \"бежанци\", \"хартиена коалиция\" и \"рашисти\", съобщиха организаторите.  В кампанията \"Думи на годината с Как се пише?\", която се реализира за втора поредна година, всеки имаше възможност да гласува за знаковите думи и изрази за България през изминалата година. В изследването на важните за обществото ни теми за първи път у нас се включва още един компонент - класация на най-употребяваните думи и изрази в медиите на български език.  Анализът на системата за глобален медиен мониторинг и анализи Sensika показва 20-те най-често споменавани думи в периода 1 януари - 31 декември 2022 г. С помощта на софтуерни инструменти и модели за машинно обучение, тренирани на български език, са проверени 11 милиона и 300 000 публикации в 7993 онлайн информационни източника - новинарски сайтове, портали, сайтове на електронни медии, блогове и други.  Оказва се, че най-използвани са \"България\", \"Русия\", \"Украйна\", \"война\", \"Европа\", \"САЩ\", \"политика\", \"министър\", \"цена\", \"дете\", \"помощ\". Сред класиралите се в първите 20 са и \"газ\", \"енергия\", \"управление\" и \"икономика\".  Решаващо за нас като общество е дали вникваме в процесите, които определят живота ни, нашата роля в тях и отпечатъка, който оставят дълбоко в нас, смятат организаторите на инициативата - д-р Павлина Върбанова, създателка на \"Как се пише?\", и Доротея Николова, учителка по български език и литература, и журналистка. Те отбелязват, че като цяло думите, които хората са предложили и избрали, са нерадостни и негативни, но и сянката на войната не дава възможност за по-ведро настроение.  Все пак има лъч надежда в \"доброволци\" - думата, която се нарежда на шесто място от участниците в анкетата, макар медиите да не са я лансирали в такава степен, смятат още те. Особено интересно е и да се потърсят пресечните точки и разминаванията между думите, които хората разпознават като важни, и тези, които са водещи за медиите. Анализът тепърва предстои.  Инициаторите на кампанията и експертите от Sensika подготвят още любопитни извадки от прегледаните 2 672 771 уникални словоформи, публикувани в медиите на български език. Данните ще бъдат оповестени скоро. Тревогата, неизвестността за бъдещето и страхът личат във всяко от предложенията в анкетата, които получиха най-много гласове, забелязва и Веселина Седларска, член на журито на кампанията.  \"Ако думите мерят емоционалната температура на една общност, то българите отдавна сме прескочили червената граница, след която започва рисковата зона, и вървим към нови рекорди в нажежаването на обстановката. Няма дори и следа от онова остроумие, което винаги ни е спасявало в трудни времена\", споделя наблюденията си тя.  Доц. Георги Лозанов, също член на журито, е убеден, че предпочитаните думи са най-ефективната проверка на състоянието на ума, а когато думата на годината е само една или пък три, проверката се превръща в най-бързата и най-афористичната социология.  \"Освен това те ни сочат и образците на съвременния словесен фолклор - новите думи, които хората и медиите изобретяват, или новите значения, които дават на познатите думи\", допълва медийният експерт.  Изследването на нагласите сред хората се проведе в три етапа. В първия - от 4 до 11 януари - всеки имаше възможност да даде своите предложения за думи на годината на Фейсбук страницата на \"Как се пише?\". Този път те бяха за 311 различни думи и израза. Във втория етап от 30-те предложения с най-много гласове петчленно жури отся 10. Кои от тях са най-важните за нас като общество, се избираше в анкета от 16 до 21 януари в третия, последен етап, а всеки от анкетираните имаше възможност да посочи до три от предложенията.  Първенецът \"война\" има 51 процента, следва \"инфлация\" с 40 на сто гласували, а на трето място с по 29 на сто са \"избори\" и \"Украйна\". Интересна е съпоставката с въпросите, които вълнуваха хората през предходната 2021 г. Тогава на първите три места в анкетата се наредиха некнижовното \"преценям\", \"антиваксър\" и \"изчегъртване\".  Журито в допитването и тази година беше съставено от дългогодишни наблюдатели на обществените процеси в България и езикови експерти: Павлина Върбанова - доктор по български език, доц. Георги Лозанов - философ и медиен експерт, Веселина Седларска - журналистка и писателка, Доротея Николова - учителка по български език и литература, и журналистка, и Захари Карабашлиев - белетрист и драматург.\n \nПоследвайте Епицентър.БГ вече и в Телеграм и Туитър!"
	},
	{
		"title": "Москва обвини Украйна, че разполага ракетни установки \"Хаймарс\" в атомните си централи",
		"url": "https://epicenter.bg/article/Moskva-obvini-Ukrayna--che-razpolaga-raketni-ustanovki--quot-Haymars-quot--v-atomnite-si-tsentrali/306292/7/97",
		"text": "Службата за външно разузнаване на Русия (СВР) обвини днес Украйна, че е складирала доставени от Запада оръжия, включително реактивни системи за залпов огън \"Хаймарс\" (HIMARS), в атомните си електроцентрали, предадоха Ройтерс и БТА.  СВР не представи доказателства в подкрепа на своите твърдения, отбелязва Ройтерс и прави уговорката, че не може да провери тяхната достоверност.  В изявлението пише, че доставени от Съединените щати ракети \"Хаймарс\", системи за противовъздушна отбрана и артилерийски боеприпаси са били разположени в Ровненската АЕЦ в Северозападна Украйна. Според СВР това е станало през последната седмица на декември.  Украинските атомни електроцентрали са в центъра на вниманието от началото на конфликта, отбелязва Ройтерс. Руските въоръжени сили превзеха неработещата АЕЦ Чернобил по-малко от 48 часа след като нахлуха в съседната държава, а малко по-късно - и най-голямата атомна централа в Европа - Запорожката АЕЦ.  Киев и Москва се обвиняват взаимно за обстрелите на Запорожката АЕЦ. Украйна твърди още, че Русия използва атомната централа като оръжеен склад.  Международната агенция за атомна енергия изрази силно безпокойство заради атаките срещу централата и предупреди за риск от ядрена катастрофа.\n \nПоследвайте Епицентър.БГ вече и в Телеграм и Туитър!"
	},
	{
		"title": "Шарл Мишел: ЕС да проучи използването на конфискувани руски активи за възстановяването на Украйна",
		"url": "https://epicenter.bg/article/Sharl-Mishel--ES-da-prouchi-izpolzvaneto-na-konfiskuvani-ruski-aktivi-za-vazstanovyavaneto-na-Ukrayna/306274/7/0",
		"text": "Председателят на Европейския съвет Шарл Мишел призова страните членки на ЕС да продължат преговорите за използване на конфискувани активи на руската централна банка на стойност 300 милиарда долара за възстановяването на Украйна, тъй като нараства мащабът на разрушенията в разкъсваната от война страна, съобщава \"Файненшъл таймс\".Шарл Мишел каза, че иска да се проучи идеята за активно управление на замразените активи на Руската централна банка за генериране на печалби, които след това могат да бъдат предназначени за усилия за възстановяване на Украйна. \"Това е въпрос на справедливост и честност. Това трябва да се направи в съответствие със законовите принципи – това е много ясно\", посочи Мишел в интервю за \"Файненшъл таймс\".Мишел каза още, че очаква лидерите на ЕС да \"дадат известен тласък\" на дискусиите. Той добави, че въпреки правните пречки за конфискуване на активите, има \"сериозен политически интерес да се постигне напредък по въпроса и да се постигне резултат\".ЕС и неговите съюзници замразиха стотици милиарди долари валутни резерви в задгранични сметки на Руската централна банка в началото на военната инвазия в Украйна, започнала в края на февруари миналата година. Впоследствие Москва заяви, че чрез тези санкции са били замразили около 300 милиарда долара от валутните резерви на централната банка.Впоследствие длъжностни лица от целия ЕС и неговите институции, включително висшият европейски дипломат Жозеп Борел издигнаха идеята за изземване на тези активи за използване при възстановяването на разрушената инфраструктура на Украйна, напомня финансово издание.Разходите за реконструкция и възстановяване на Украйна бяха оценени през миналия септември на малко под 350 милиарда евро от Киев, Брюксел и Световната банка. Необходимата сума вероятно продължава да нараства, тъй като ежеседмичните руски ракетни атаки и атаки с дронове повреждат критична гражданска инфраструктура като електроцентрали и жилища.\"Всеки ден все повече и повече от инфраструктурата на Украйна се унищожава. Ние ще бъдем първите, които ще възстановят Украйна и тази цена за възстановяване ѝ се увеличава и расте всеки ден\", отбеляза пред \"Файненшъл таймс\" в кулоарите на Световния икономически форум в Давос през миналата седмица Виргиниус Синкявичюс, комисарят по околната среда на ЕС.\"Тези спекулации, че няма да можем да използваме, например, замразени руски активи, наистина ме плашат, защото смятам, че Русия трябва да носи пълна отговорност. Страната, която трябва да финансира възстановяването на Украйна, е Русия\", добави тогава той.В края на миналата година Европейската комисия предложи идеята за прехвърляне на замразените активи на руската държава във фонд, където те могат да бъдат активно управлявани, за да генерират печалби, които да помогнат за възстановяването на Украйна.Съгласно план, Брюксел предположи, че основните активи няма да бъдат изцяло конфискувани, като ще бъдат върнати на руската държава, ако бъде подписано мирно споразумение.Призивът на Мишел идва въпреки дълбокия скептицизъм сред някои държави членки относно съвместимостта на конфискацията на активи с върховенството на закона и предупрежденията, че всяко действие ще трябва да бъде внимателно координирано между съюзниците.Някои европейски представители твърдят, че това може да създаде рискован прецедент, разпалвайки рискове за финансовата стабилност, като повдига въпроси относно статута на безопасни активи на чуждестранните резерви. Също така може да се изисква ново законодателство в юрисдикциите, участващи в замразяването на активите - включително САЩ, отбелязва \"Файненшъл таймс\".\"Разбира се, трябва да е законно. Това е единственият начин да получите одобрение от държавите членки, а също и от международната общност\", посочи миналата седмица еврокомисар Синкявичюс.\"Не мисля, че трябва да стане само в рамките на ЕС, като трябва поне и останалите страни от Г-7 да се присъединят към нас в това предложение\", добави той.Разговорите за държавните активи вървят паралелно с опитите в ЕК да улеснят изземването на активите на руските олигарси, които са под санкции. Важно е да се гарантира, че избягването на санкции е престъпление в целия ЕС, което да улеснява конфискуването на основните активи, отбеляза финансово издание.Източник: БНР"
	},
	{
		"title": "Зеленски обеща мерки срещу корупцията в украинския държавен апарат",
		"url": "https://epicenter.bg/article/Zelenski-obeshta-merki-sreshtu-koruptsiyata-v-ukrainskiya-darzhaven-aparat/306269/7/0",
		"text": "Украинският президент Володимир Зеленски обеща решителни действия срещу злоупотребите в държавния апарат след корупционен скандал в Киев, съобщи ДПА.\"Обществото ще получи пълна информация, а държавата ще предприеме необходимите силни стъпки\", каза Зеленски в ежедневното си видеообръщение в неделя.Той съобщи също, че заместник-министърът за развитието на общините, територията и инфраструктурата Васил Лосински, който беше задържан от Националното бюро за борба с корупцията по-рано миналата седмица, междувременно е бил освободен.Според публикации в медиите Лосински е обвинен, че е взел подкуп от 400 хиляди долара за покупката на генератори в условията на безмилостни руски атаки срещу енергийната инфраструктура на Украйна.Украинският президент се спря и на съобщенията за закупуване на хранителни продукти за войниците на завишени цени, в резултат на което се твърди, че са се обогатили държавни служители.Според официална информация украинският министър на отбраната Олексий Резников ще говори пред парламента по въпроса.Зеленски каза, че вече са подготвени \"подходящи решения\". \"Не искам да ги обявявам сега, но всички те ще бъдат справедливи\", заяви той.Украинският президент допълни, че \"няма да има връщане към това, което беше в миналото\" и благодари на журналистите, които \"проучват всички факти и съставят пълната картина\"."
	},
	{
		"title": "Корнелия Нинова: Завеждам поредното дело срещу министър Никола Стоянов ",
		"url": "https://epicenter.bg/article/Korneliya-Ninova--Zavezhdam-porednoto-delo-sreshtu-ministar-Nikola-Stoyanov-/306261/2/0",
		"text": "Служебният министър Стоянов лъже, че днес съм казала, че съм знаела за износ за Украйна“ Това написа лидерът на БСП Корнелия Нинова във Фейсбук след изказването на Никола Стоянов в \"Защо, г-н министър?\".\n \nЕто целия пост на Корнелия Нинова във Фейсбук:\n \nВ момента служебният министър на икономиката Стоянов лъже в БТВ, че днес съм казала, че съм знаела за износ за Украйна. Нито днес, нито когато и да било съм произнасяла това. И преди и сега твърдя, че нито един патрон не е изнесен за Украйна.\nТози човек го уволних за данни за корупция. Сигнал за това има и в прокуратурата.\n \nСега веднага завеждам поредното дело срещу министъра за набеждаване.\n \nПрипомняме: \n\"Най-накрая Корнелия Нинова призна, че е знаела, че просто се заобикаля забраната, наложена от НС за износ на оръжие към Украйна.\" Това каза служебният министър на икономиката и индустрията Никола Стоянов пред bTV в предаването \"Защо, г-н министър.\"\n \n\"Ако Народното събрание ви каже: недейте да продавате оръжие на Украйна и даже това се случва по ваша инициатива. И вие инициирате това да се случи, както е било по предложение на Корнелия Нинова (бивш министър на икономиката в кабинета „Петков“), а вие казвате, че през трети държави сте правили този износ, сигурно нещо не е наред\", подчерта Стоянов.\n \n\"Сега, защо се вдига тази тема и „Ди Велт“ пише това? И то с поръчкова статия – съгласна съм с президента Радев. Напълно поръчкова, то се видя колко струва. Който си го е поръчал, да се обяснява – имам предвид Киро и Асен“, обяви днес пред БТВ лидерът на БСП Корнелия Нинова.\nТя има версия, защо ПП са се принудили да плащат солено за абсурден пиар.\n„Борисов казва: аз уредих оръжието за Украйна. ДБ, за да не са по-назад казват: Ние предлагаме да бъде заклеймен Гладоморът. ПП си казват – сега ние ще кажем през „Ди Велт, че ние сме спасили Украйна. Кой вярва че ние сме спасили Украйна в тази колосална война и изливане на милиарди от цял свят? И ние с продукцията на ВМЗ Сопот сме спасили Украйна?“, иронизира изявата на Кирил Петков бившата му коалиционна партноьрка.\nНинова е категорична, че няма нито един документ, свидетелстващ, че българските оръжия пътуват за Украйна. Оприличи ситуацията с продажба на автомобил – все едно да продадеш колата си и да забраниш на купувача да я даде на друг или препродаде.\n \n\n \nПоследвайте Епицентър.БГ вече и в Телеграм и Туитър!"
	},
	{
		"title": "Борис Джонсън в Киев: Колкото по-рано падне Путин, толкова по-добре за Украйна и за целия свят",
		"url": "https://epicenter.bg/article/Boris-Dzhonsan-v-Kiev--Kolkoto-po-rano-padne-Putin--tolkova-po-dobre-za-Ukrayna-i-za-tseliya-svyat/306258/7/0",
		"text": "Бившият британски премиер Борис Джонсън посети изненадващо Украйна, предаде БНР.  \"За мен е привилегия да посетя Украйна по покана на президента Зеленски“, се казва в разпространено изявление на бившия преимер по повод на визитата му в Киев. На 22 януари Украйна чества Деня на обединението.  В него се казва още, че страданията на народа на Украйна продължават твърде дълго и че единственият начин да се сложи край на тази война е Украйна да спечели възможно най-бързо.  Борис Джонсън е посетил Бородянка, Буча и други предградия на столицата Киев.  Политическите наблюдатели във Великобритания смятат посещението му като опит да придаде тежест на онези среди, които искат изпращането на повече танкове в Украйна срещу руските сили.  Това се потвърждава и от думите на Джонсън в Киев, че сега е времето да се удвоят усилията и средствата за украинците, така че да получат всичко необходимо „за да свършат работата докрай“.  „Колкото по-рано падне Путин, толкова по-добре за Украйна и за целия свят“, е изтъкнал бившият премиер.  Между другото точно в този момент в Джонсън е подложен на сериозни критики и искания за разследване след разпространени твърдения, че председателят на Би Би Си Ричард Шарп е бил препоръчан от Борис Джонсън да поеме поста, след като преди това Шарп е помогнал на бившия премиер като гарант да получи заем за 800 000 паунда.\n \nПоследвайте Епицентър.БГ вече и в Телеграм и Туитър!"
	},
	{
		"title": "Димитър Стоянов: Не е тайна, че България е изнасяла оръжие чрез други държави към Украйна",
		"url": "https://epicenter.bg/article/Dimitar-Stoyanov--Ne-e-tayna--che-Balgariya-e-iznasyala-orazhie-chrez-drugi-darzhavi-kam-Ukrayna/306248/2/0",
		"text": "Първи коментар на служебния министър на отбраната във връзка с тайната военна помощ от България за Украйна.\n \nСпоред авторитетните издания „Политико” и „Ди велт” става въпрос за гориво и оръжия от съветската епоха още от началото на конфликта по оста Киев-Москва.\n \nМинистър Димитър Стоянов се обяви \"против\" действието на тогавашния премиер Кирил Петков, като не спести критики и към тогавашния министър на икономиката Корнелия Нинова. И сподели, че като главен секретар на президента е имал съмнения за подобни схеми.  \"Не е тайна, че България е изнасяла оръжие чрез други държави към Украйна. Странно обаче е, че получаваме тази информация от други държави, а не от бившия министър-председател\", коментира в студиото на “На Фокус с Лора Крумова” по Нова тв военният министър Димитър Стоянов.\n \n“Ако Кирил Петков е знаел, как може Корнелия Нинова да не знае, как може българският парламент да не знае?”, запита Стоянов.  По думите самият той е бил наясно с това. “Лично аз знаех поради простата причината, че не е толкова трудно да бъде навързано. Лично съм получавал информация, че в средата на март западна фирма на наш съюзник е изнесла боеприпаси към друга страна на съюзник. Тези боеприпаси са доставени на границата с Украйна. Едва ли тези боеприпаси са доставени там без да бъдат внесени в Украйна” заподозря той.  Според данни на министерството на отбраната през 2021 г. за Румъния и Полша са изнесени боеприпаси на стойност 30 млн. лева, а през 2022 - 2, 5 - 2,6 млрд. лева.  “Обидно е поведението на българските политици, които не казаха какво правят” категоричен бе той.  Стоянов отказа да посочи дата за следващите предсрочни парламентарни избори, нито дали отново ще бъде служебен премиер. “Решението е в ръцете на президента. Той ще каже кога ще разпусне НС и ще назначи следващите избори”, каза той.  “По-важно е България да има едно стабилно служебно правителство, което да осигури провеждане на честни избори и да продължи политиката, които се водило досега”, отговори Стоянов на въпрос ще бъде ли той отново министър на отбраната.  Целия разговор гледайте във видеото.\n \nПоследвайте Епицентър.БГ вече и в Телеграм и Туитър!"
	},
	{
		"title": "Зеленски поздрави сънародниците си за Деня на обединението: Украйна ще спечели войната",
		"url": "https://epicenter.bg/article/Zelenski-pozdravi-sanarodnitsite-si-za-Denya-na-obedinenieto--Ukrayna-shte-specheli-voynata/306238/7/0",
		"text": "Украинският президент Володимир Зеленски поздрави сънародниците си по случай Деня на обединението и изрази убеденост в победата, предадоха ДПА и БТА.  Нападението на Русия на 24 февруари доведе до \"ново възраждане на нашето украинско единство\", заяви той в емоционално видеообръщение. Милиони хора в Украйна се обединяват, за да защитят страната си, каза президентът и изброи исторически места в различни части на Украйна.  \"Всяка област брани другата, а всички заедно отбраняваме Киев, всички заедно отбраняваме Харков, всички заедно освобождаваме Херсон\", допълни той.  Град Херсон е под украински контрол, но по-голямата част от Херсонска област е окупирана от руски войски.  \"Ние ще победим. Заедно. И цяла Украйна ще чуе звука на победата\", каза Зеленски. Той отново заяви, че цяла Украйна ще бъде освободена, включително анексираният от Москва през 2014 г. Крим.  Страната отбелязва Деня на украинското обединение на 22 януари, когато се чества годишнината от провъзгласяването през 1919 г. на \"Акта на съединението\" между Украинската народна република и Западноукраинската народна република.\n \nПоследвайте Епицентър.БГ вече и в Телеграм и Туитър!"
	},
	{
		"title": "Володин: Доставките на нови оръжия на Украйна ще доведат до глобална катастрофа",
		"url": "https://epicenter.bg/article/Volodin--Dostavkite-na-novi-orazhiya-na-Ukrayna-shte-dovedat-do-globalna-katastrofa/306216/7/97",
		"text": "Доставянето на Киев на настъпателни оръжия, застрашаващи територията на Русия, ще доведе до глобална катастрофа, заяви днес председателят на руската Държавна дума (долната камара на парламент) Вячеслав Володин, цитиран от Ройтерс и БТА.  \"Ако Вашингтон и страните от НАТО доставят въоръжение, което бъде използвано за нанасяне на удари по мирни градове и опити за завземане на наши територии, както те заплашват, това ще доведе до ответни мерки с използване на по-мощно оръжие\", написа в канала си в \"Телеграм\" Володин, близък съюзник на президента Владимир Путин.  Според Володин аргументите на други страни, че \"ядрените държави не са използвали преди оръжия за масово поразяване в локални конфликти, са несъстоятелни, защото тези държави не са се сблъсквали със ситуация, при която е имало заплаха за сигурността на техните граждани и за териториалната цялост на страната\".  Председателят на Думата подчерта, че членовете на американския Конгрес, на Бундестага, Националното събрание на Франция и други европейски парламенти трябва да осъзнаят своята отговорност пред човечеството.  \"С решенията си Вашингтон и Брюксел водят света към ужасна война - към напълно различен вид война от днешната, когато ударите се нанасят изключително по военната и критичната инфраструктура, използвана от киевския режим. Като се има предвид технологичното превъзходство на руските оръжия, чуждестранните политици, които вземат такива решения, трябва да разберат, че това може да завърши с глобална трагедия, която ще унищожи страните им\", заключи Володин, цитиран от ТАСС.  Западните съюзници обещаха милиарди долари за оръжия за Украйна миналата седмица, въпреки че не успяха да убедят Германия да вдигне ветото си върху предоставянето на германски бойни танкове \"Леопард\", които са притежание на редица държави от НАТО, но чието предаване на Украйна може да стане само с одобрението на Берлин, припомня Ройтерс.  Агенцията посочва, че 58-годишният Володин е председател на Държавната дума от 2016 г., а преди това е заемал висш пост в президентската администрация. Понастоящем той е член на Съвета за сигурност на Руската федерация.\n \nПоследвайте Епицентър.БГ вече и в Телеграм и Туитър!"
	},
	{
		"title": "Министър Гечев: Солидарни сме с Украйна, но се създава локално пренасищане на пазара",
		"url": "https://epicenter.bg/article/Ministar-Gechev--Solidarni-sme-s-Ukrayna--no-se-sazdava-lokalno-prenasishtane-na-pazara/306175/4/0",
		"text": "Ние сме солидарни с Украйна, но се създава локално пренасищане на пазара на земеделска продукция, защото вместо коридори за износ, нашите държави се превръщат в складове. Това заяви служебният министър на земеделието Явор Гечев по време на среща със своите колеги от Полша, Румъния, Унгария и Чехия в рамките на международното изложение „Зелена седмица-Берлин 2023”, съобщиха от Министерството на земеделието.\n \n„Още преди три месеца предупредих, че помощта, която оказваме на Украйна, ще струва скъпо на държавите от нашия регион”, допълни Гечев.\n \nВ момента в България има около 5 млн. тона пшеница, като добитата в страната ни количество през 2022 г. бе близо 6,5 млн. тона, посочи министърът. Според него ситуацията в държавите близо до границата с Украйна, показва, че се случват неща, които изкривяват пазара. „Петнадесет млн. тона украинска пшеница минаха през европейските пазари“, заяви Гечев.\n \nТой заяви, че е необходима европейска солидарност и за нашите държави, защото конкурентоспособността е нарушена.\n \n„Все пак продукцията, която влиза от трети държави, не се произвежда по същите екологични стандарти, както произведеното в Европейския съюз”, добави Гечев.\n \nВсички присъстващи на срещата се обединиха около мнението, че ако не се вземат мерки, ситуацията ще продължи и тази година. Министрите се договориха темата да бъде поставена по време на следващото заседание на Съвета на министрите на Европейския съюз.\n \nПо-рано от експерти от Софийската стоково борса отчетоха, че понижението на цените на основните зърнени контракти по световните борсови пазари продължава и през тази седмица. В САЩ хлебната пшеница поевтиня с 4 долара до 323 долара за тон, тази във Франция отново изгуби 6 евро до 293 евро за тон. Само в Украйна пшеницата поскъпна с 5 долара от старата си цена и достигна 295 долара за тон. Котировките на руската пшеница спаднаха с 2 долара до 303 долара за тон."
	},
	{
		"title": "Съветник на Зеленски прикани съюзниците \"да мислят по-бързо\" за военна подкрепа за Украйна",
		"url": "https://epicenter.bg/article/Savetnik-na-Zelenski-prikani-sayuznitsite--quot-da-mislyat-po-barzo-quot--za-voenna-podkrepa-za-Ukrayna/306174/7/0",
		"text": "Висш съветник на украинския президент Володимир Зеленски днес призова съюзниците на Киев \"да мислят по-бързо\" за увеличаване на военната си подкрепа, ден след като те не успяха да се споразумеят за изпращането на исканите от Киев бойни танкове, предаде Ройтерс.\n \n\"Вие така или иначе ще помогнете на Украйна с необходимите оръжия и осъзнавате, че няма друг вариант за прекратяване на войната освен поражението на Русия. Днешната нерешителност обаче убива все повече наши хора. Всеки ден отлагане води до смъртта на украинци. Мислете по-бързо\", написа в \"Туитър\" Михайло Подоляк.\n \nНа конференция във военновъздушната база Рамщайн тази седмица партньорите на Украйна обещаха нова военна помощ за стотици милиони долари, но не успяха да се споразумеят за изпращането на произвежданите в Германия танкове \"Леопард 2\", които Киев отдавна настоява да получи.\n\n \nИзточник БТА"
	},
	{
		"title": "Тодор Тагарев: България може да помогне на Украйна с танкове и авиация",
		"url": "https://epicenter.bg/article/Todor-Tagarev--Balgariya-mozhe-da-pomogne-na-Ukrayna-s-tankove-i-aviatsiya/306159/2/0",
		"text": "\"България би могла спокойно да предостави танкове поне за един танков батальон на Украйна, вместо да ги държим по складовете и след 2-3 до 5 години да ги даваме за скрап\". Това заяви пред БНР военният експерт Тодор Тагарев, бивш служебен министър на отбраната.  \"Ние можем да дадем много неща. Спокойно може да дадем 30-40 танка, това по никакъв начин няма да ни повлияе негативно. Имаме доста оръжия в складовете. Можем да предоставим артилерийски системи, ракетни системи за залпов огън. За една контранастъпателна операция на украинците ще им е необходима авиация. /.../ Не толкова публично, но сигурно продължават разговорите за предоствяне на авиация на Украйна. Излезе непотвърдена информация, че Нидерландия обмисля да предостави Ф-16 на Украйна, но много по-лесно би било България да предостави своите МиГ-29. Ясно е категорично, че ние не можем да поддържаме МиГ-29 в перспектива. България може да има принос и с МиГ-29, и с част от самолетите Су-25. За следващта среща това ще излезе като един от основните въпроси в \"Рамщайн\"\", изказа мнението си той в интервю за предаването \"Събота 150\".  \"Човек трябва да мисли стратегически. Стратегическото мислене не е да брои танкове в складовете, а да разбере кой е най-добрият начин да се гарантира сигурността. Много страни вече отлично разбират, че най-добрият начин да си гарантират трайно сигурността и да се предотврати за продължителен период от време заплахата от руска агресия, е като се помогне на Украйна\", посочи Тодор Тагарев.  Според него срещата в американската военна база \"Рамщайн\" има ключово значение. Той подчерта, че на нея е обещано огромно количество техника за Украйна.  Натискът спрямо Германия относно танковете \"Леопард 2\" продължава, подчерта военният експерт. Той по-скоро е оптимист, че тези танкове ще бъдат предоставени на Украйна.\n\"Американците дават огромно количество помощ на Украйна. Експертите преценяват кое е най-нужно и коя помощ би била най-ефективна. Вероятно преценката е, че на Украйна са нужни танкове, но те е по-добре да бъдат предоставени от европейските съюзници на САЩ, вместо да се пребазират танкове от континенталната част на САЩ до Европа, които освен това имат доста по-скъпа експлоатация\", коментира Тодор Тагарев.  Цялата тази помощ е, за да даде възможност на Украйна да създаде потенциал за контранастъпателна операция и да освободи окупираните територии, обясни експертът.  Според него за да не се усложнява експлоатацията на такива танкове, е добре те да бъдат от един или най-много 2 вида:  \"Аз си представям \"Леопард 2\" и Т-72 и различни негови модификации. /.../ Тук се отваря една ниша за българска помощ\".  Русия няма никакви шансове да изтощи Запада икономически, категоричен бе още военният експерт. По думите му обаче стратегическата цел на Русия е да всее раздор и да разбие единството на Запада, с което до момента не успява.  Украйна успя да освободи не малка част от окупираните територии, припомни Тагаев и посочи, че в момента има баланс по фронтовата линия. По думите му Русия е успяла да спре контранастъплението към момента и се опитва да създаде потенциал за ново настъпление.  За да може Украйна да постигне своите цели обаче е необходим по-голям настъпателен капацитет, каза той и подчерта:  \"Би било твърде нелицеприятно за демократичния свят, ако не може да осигури техническата помощ на Украйна и остави Русия да направи ново настъпление. Времето е кратко\".\n \n\nПоследвайте Епицентър.БГ вече и в Телеграм и Туитър!"
	},
	{
		"title": "САЩ призова Украйна да се съсредоточи върху подготовката за настъпление",
		"url": "https://epicenter.bg/article/SASht-prizova-Ukrayna-da-se-sasredotochi-varhu-podgotovkata-za-nastaplenie/306144/7/0",
		"text": "Украйна не трябва да се фиксира върху защитата на град Бахмут на всяка цена, а вместо това да използва възможността да подготви мащабна контраофанзива срещу руските сили, заяви днес високопоставен американски служител, предаде БГНЕС.\n \nТози промишлен център се превърна в епицентър на размитата война в Източна Украйна, включваща масови артилерийски удари, бавно напредване и големи загуби и за двете страни.\n \nБахмут се превърна и в ключова политическа и символична награда, след като украинският президент Володимир Зеленски посети фронтовата линия там през декември, точно преди драматичното си пътуване, за да говори пред Конгреса на САЩ във Вашингтон.\n \nВисокопоставен служител в администрацията на президента Джо Байдън обаче заяви, че фокусът върху Бахмут пречи на Украйна да се справи с по-важната задача: да подготви широко очакваната пролетна офанзива, за да постигне значителни успехи срещу руската окупация на юг.\n \nСпоред служителя, който говори с репортери на АФП при условие на анонимност и без да бъде цитиран дословно, времето е в полза на Русия в Бахмут, като се имат предвид по-големите ѝ артилерийски ресурси и числеността на войските.\n \nВъпреки това служителят заяви, че руската победа там няма да доведе до значителна промяна във войната, тъй като украинските сили ще се оттеглят на добре защитени позиции.\n \nГоворителят на Съвета за национална сигурност Джон Кърби повтори това, като заяви пред репортери на ежедневния брифинг в Белия дом днес, че известната руска частна военна компания \"Вагнер\" е \"да налита, просто буквално хвърля тела в месомелачката\", за да превземе Бахмут и друг град - Соледар. \n \n\"Дори и да успеят /украинците/, в Бахмут и Соледар, това няма да промени стратегически динамиката на бойното поле. Това няма да отблъсне украинците до степен, в която те изведнъж да се окажат в по-задни позиции и да загубят\", каза Кърби.\n \nВместо да изразходва толкова много войници и толкова много боеприпаси за стратегически маловажна цел, Съединените щати съветват Украйна да изведе тези сили за преоборудване и да се включи във водените от САЩ програми за обучение, насочени към формирането на по-сложни и тежко въоръжени сили, способни да започнат офанзива в южната част на страната.\n \nСлужителят отбеляза, че в Украйна се внасят оръжия за контранастъпление, включително няколкостотин бронирани автомобила само тази седмица - оборудване, което ще е необходимо за мобилни настъпателни сили.\n \nНо за обучението е необходимо време, така че украинците трябва да обмислят компромиса между задържането на Бахмут и подготовката на по-широкообхватни стратегически усилия - каза служителят на Белия дом, като добави, че украинците може да не разполагат с ресурси, за да посрещнат и двете предизвикателства.  \n\nПоследвайте Епицентър.БГ вече и в Телеграм и Туитър!"
	},
	{
		"title": "Министрите на отбраната на НАТО не се разбраха за доставка на такнкове Leopard за Украйна",
		"url": "https://epicenter.bg/article/Ministrite-na-otbranata-na-NATO-ne-se-razbraha-za-dostavka-na-taknkove-Leopard-za-Ukrayna/306143/7/0",
		"text": "Няма единодушие сред западните партньори за доставката на танкове за Украйна и Берлин не дава разрешение за доставка, заяви новият министър на отбраната на Германия Борис Писториус, цитиран от FAZ. Неговата позиция беше от особено значение за Киев, защото само тя даваше зелена светлина за доставката на обещаните от някои държави в НАТО танкове.  \"Има силни аргументи в полза на доставките, има и силни аргументи против\", беше категоричен Писториус пред журналисти по време на срещата на министрите на отбраната на НАТО в германската военна база \"Рамщайн\". Така Украйна ще трябва да разчита само на обещаните \"леки танкове\" - бронираните бойни машини \"Мардер\", както и американския им еквивалент Bradley. Допълнително на Украйна са обещани още гаубици, нови HIMARS, амуниции, системи за противовъздушна отбрана (ПВО) и т.н. Анализатори оценяват новия пакет за Киев като \"безпрецедентен\".  Така Украйна ще трябва да разчита само на обещаните \"леки танкове\" - бронираните бойни машини \"Мардер\", както и американския им еквивалент Bradley., които ще помогнат за отблъскване на атаките на руските военни и провеждане на контраофанзива. Преди заседанието в Рамщайн украинският президент Володимир Зеленски отбеляза, че войната, която Русия започна, не търпи забавяне.  \"Мога да ви благодаря хиляди пъти и ще бъде абсолютно заслужено, за това, което направихте досега. Хиляди пъти благодаря обаче не дава хиляди танкове\", каза той, използвайки игра на думи и близкото звучене на думите \"благодарности\" на английски (thanks) и \"танк\" (tank).  Думите не заместват оръжията, необходими за защита от руската артилерия и системите за противовъздушна отбрана, необходими за защита на хората, каза още украинският президент и допълни, че е време партньорите да се \"забързат\".  Зеленски се обърна за първи път директно, макар и онлайн, към участниците в заседанието. Това е осмата среща в този формат от началото на войната през февруари.  Германският министър на отбраната отхвърли всички коментари, че неговата страна блокира доставките. Според него всички аргументи за и против трябва да бъдат внимателно обсъдени. Източници на FAZ твърдят, че нито една държава, която обеща танкове Leopard, не е поискала официално разрешение за доставката в Украйна. Това се отнася и до Полша, чийто президент Анджей Дуда заяви официално намерението си да даде \"рота танкове\" по време на визита в Лвов и пред Володимир Зеленски.  Премиерът на Полша Матеуш Моравецки пък коментира, че може дори да прескочи Германия и да достави до 100 танка Leopard на Киев, в случай че Берлин откаже.  Борис Писториус в същото време нареди одит, който да покаже какви бройки Leopard и за колко време могат да бъдат доставени, ако се стигне до положително решение. Засега фокусът е върху ПВО - германските Iris-T и американските Patriot, от които Украйна ще получи три - от САЩ, Германия и Нидерландия.\n \n\nПоследвайте Епицентър.БГ вече и в Телеграм и Туитър!"
	},
	{
		"title": "Провал на срещата за Украйна в Рамщайн ",
		"url": "https://epicenter.bg/article/Proval-na-sreshtata-za-Ukrayna-v-Ramshtayn-/306142/7/0",
		"text": "Срещата на върха в базата Рамщайн в Германия не успя да постигне споразумение за предоставяне на танковете \"Леопард\" за Украйна, съобщиха \"Ройтерс\" и АП. Лидерите не успяха да разрешат разногласията си след повече от пет часа дискусии.  Военен №1 на САЩ ген. Марк Мили каза, че Украйна ще се бори да изгони руските сили тази година, а Германия каза, че ще действа бързо, за да позволи на съюзниците да прехвърлят произведен в Германия основен боен танк в Украйна, ако бъде постигнат консенсус.  В края на срещата на началниците на цивилната и военната отбрана във военновъздушната база Рамщайн в Германия, ген. Марк Мили, председател на Обединения комитет на началник-щабовете на САЩ, каза, че Украйна ще се бори да изгони всички руски сили тази година.  \"От военна гледна точка за тази година ще бъде много трудно да изгоним всички руски сили от всички части на окупираната от Русия Украйна\", каза Мили. \"Докато времето беше от съществено значение, за да се достави в Украйна необходимото оборудване и обучение, за да поеме битката с руските сили, когато пълномащабните битки се възобновят през пролетта, Украйна беше добре оборудвана дори без \"Леопард\", каза министърът на отбраната Лойд Остин.  \"Украйна не зависи от една платформа\", каза той.  Германия е под силен натиск от страна на съюзниците да разреши изпращането на танковете. \"Леопард\" се счита за идеален, тъй като много държави ги притежават, което означава, че те биха могли да споделят тежестта на оборудването на Украйна.  Берлин все още не е дал разрешение на съюзниците, притежаващитакива танкове, като Полша или Финландия, които са показали желание да ги изпратят, въпреки че също така казва, че все още не е получил официално искане за това.  Канцлерът Олаф Шолц, чиято Социалдемократическа партия традиционно е дълбоко скептична към военните намеси и предпазлива от внезапни ходове, които биха могли да накарат Москва да ескалира допълнително в Украйна, настоява, че Германия ще действа само в съгласие със съюзниците, позиция, повторена от новия министър на отбраната Борис Писториус.  \"Има основателни причини за доставките на танкове и има основателни причини против, и с оглед на цялата ситуация на война, която продължава почти една година, всички \"за\" и \"против\" трябва да се претеглят много внимателно\", каза той , без да уточнява причините. Очевидно няма единно виждане. Впечатлението, което понякога възниква, че има затворена коалиция и Германия стои на пътя, това впечатление е погрешно.\"  Той каза, че Германия ще започне да подготвя танкове, за да са готови да тръгнат, ако съюзниците се съгласят да ги изпратят. Не е ясно дали друга държава освен Германия се противопоставя на този ход. Мерки срещу руската агресия  От началото на войната правителството на Шолц многократно е изразявало предпазливост относно изпращането на Киев постепенно на по-модерни оръжейни системи, преди в крайна сметка да ги изпрати все пак.  Припомняме, че днес се проведе заседание на Контактната група за предоставяне на отбранителна помощ на Украйна в град Рамщайн в Германия. Домакин на форума бе секретарят по отбраната на САЩ. В българската делегация участват началникът на отбраната адмирал Емил Ефтимов и заместник-министърът на отбраната Теодора Генчовска, съобщиха от Министерството на отбраната (МО). Допълнителните доставки на оръжия само щели да създадат още проблеми за Киев  \"България предоставя военна и военно-техническа помощ на Украйна в изпълнение на решението на Народното събрание от 3 ноември 2022 г.\"  Това каза служебният министър на отбраната Димитър Стоянов на заседанието.  Говорителят на руското външно министерство Мария Захарова осъди днешната конференция на контактната група за отбраната на Украйна във военновъздушната база Рамщайн в Германия в изявление, публикувано в петък.  Захарова разкритикува САЩ за разрешаването на нов пакет от военна помощ от 2,5 милиарда долара за Украйна, както и решението на Обединеното кралство да предостави танкове на силите в Киев.  Европейският съюз не е и не иска да стане страна в украинския конфликт, каза върховният представител на ЕС по въпросите на външните работи и политиката на сигурност Жозеп Борел, получавайки награда от форума за нова икономика в Мадрид в петък.  \"ЕС не участва в конфликта в Украйна\", каза той. \"Ние не сме от воюващите страни, не искаме да бъдем това.\" Въпреки това първият дипломат добави, че страните от ЕС помагат на Киев военно.  Борел коментира, че конфликтът в Украйна е започнал още през 2014 г.  Според него \"до последния момент Европа се е опитвала да избегне война\". Официалният представител отново повтори необходимостта от оказване на военна помощ на Киев. Близо 11 месеца след руското нахлуване, украинският президент Володимир Зеленски изрази разочарование, че не е получил достатъчно оръжия от западните съюзници. Чрез видеовръзка в кулоарите на Световния икономически форум в Давос, Швейцария, той се оплака от \"липса на специфично оръжие\".\n \n\nПоследвайте Епицентър.БГ вече и в Телеграм и Туитър!"
	},
	{
		"title": "Германия не дава съгласието си на съюзниците за доставка на танкове за Украйна",
		"url": "https://epicenter.bg/article/Germaniya-ne-poluchi-saglasieto-na-sayuznitsite--za-da-dostavya-tankove-za-Ukrayna/306141/7/0",
		"text": "На снощната среща на съюзниците на Украйна в американската военновъздушна база \"Рамщайн\" в Германия не бяха преодолени разногласията за предоставянето на модерни бойни танкове на украинските въоръжени сили. Над пет часа продължиха дискусиите между ръководителите в сферата на отбраната на над 50 страни за изпращането на повече военна помощ на страната, която е във война с Русия, съобщиха световните агенции и БТА.\n \nБерлин иска съюзнически консенсус за реекспорта на произвежданите в Германия танкове \"Леопард 2\", заяви министърът на отбраната Борис Писториус, след като някои европейски лидери призоваха страната му да одобри реекспорта на въпросните танкове, предаде Ройтерс.\n \n\"Леопард 2\" са на въоръжение в няколко европейски страни и сред тях има желаещи да предоставят на Киев част от своите танкове. Но те не могат да го направят без съгласието на Германия, която произвежда тези бойни машини. Писториус каза, че съюзниците от НАТО са обсъдили на днешната си среща във военната база в Западна Германия въпроса за одобрението на Берлин, но не се е стигнало до решение\n \nВъпреки молбите на украинското ръководство, Германия засега устоява на нарастващия натиск да достави бързо \"Леопард 2\" на Киев или поне да даде зелена светлина на други държави, като Полша, да изпрати от собствените си бойни машини от този модел.\nГермания заяви, че ще й е необходимо съгласието на съюзниците, за да даде зелена светлина за доставката на произведени в Германия танкове за Украйна, които да отблъснат инвазията на Москва, с което очевидно попари надеждите на Киев за бързо решение, предава \"Ройтерс\".  Министрите на отбраната от НАТО и други държави се срещнаха в Германия на фона на предупрежденията, че Русия скоро ще поднови почти 11-месечната си инвазия, за да завземе части от източната и южната част на Украйна, които твърди, че е анексирала, но не контролира напълно.  САЩ и Финландия обявиха големи пакети от нова военна помощ преди срещата във военновъздушната база Рамщайн, където вниманието беше насочено към това дали Германия ще позволи на страните от Европа, които използват нейните танкове \"Леопард 2\", да ги реекспортират за Украйна.  Германският министър на отбраната Писториус заяви, че не може да каже кога ще има решение за танковете, но че Германия е готова да действа бързо, ако има консенсус сред съюзниците.  \"Всички \"за\" и \"против\" трябва да бъдат претеглени много внимателно\", каза Писториус и добави, че въпросът е бил обсъден в петък, но не е било взето решение.  Писториус не каза кои съюзници, ако има такива, не са съгласни с доставката на танкове, нито даде подробности за това какви са според него плюсовете и минусите на подобна политика.  Правителството на канцлера Олаф Шолц изглежда не е склонно да разреши реекспорта на танковете от страх да не провокира Русия. Някои западни служители също изразиха опасения, че Русия може да залови модерни западни оръжия и да открадне технологиите им.  Кремъл заяви, че доставката на танкове за Украйна няма да помогне и Западът ще съжалява за \"заблудата\" си, че Киев може да победи на бойното поле.  Украинският президент Володимир Зеленски, говорейки в началото на срещата в Рамщайн, благодари на съюзниците за подкрепата, но заяви, че е необходимо повече и по-бързо.  \"Трябва да ускорим. Времето трябва да се превърне в наше оръжие. Кремъл трябва да загуби\", каза Зеленски, който по-рано намекна, че Германия възпира други държави да изпратят свои танкове.  Генералният секретар на НАТО Йенс Столтенберг заяви пред Ройтерс, че поддръжниците на Украйна трябва да се съсредоточат не само върху изпращането на нови оръжия, но и да доставят боеприпаси за по-старите системи и да помагат за поддръжката им.  Русия се прегрупира, вербува и се опитва да се преоборудва, заяви на срещата министърът на отбраната на САЩ Лойд Остин.  \"Това не е момент, в който да се забавим. Това е момент да се задълбочим. Украинският народ ни наблюдава\", каза той, без да споменава конкретно танковете.  Правителствен източник в Германия заяви, че ще се придвижи въпросът за танковете \"Леопард\", ако САЩ се съгласят да изпратят танкове \"Ейбрамс\", които не бяха включени в обявената в четвъртък от САЩ нова военна помощ. Берлин заяви, че двата въпроса не са свързани.  Готови ли сте за потеглане?  Топ дипломатът на Европа Жозеп Борел заяви по-рано, че някои европейски страни са готови да изпратят тежки танкове и че се надява решението за това да бъде взето.  Литва, която се опасява за собственото си бъдеще, ако Русия завладее Украйна, заяви, че на срещата няколко държави ще обявят изпращането на танкове \"Леопард\".  \"Някои от страните със сигурност ще изпратят танкове \"Леопард\" в Украйна, това е сигурно\", заяви министърът на отбраната Арвидас Анусаускас пред Ройтерс в четвъртък относно обещанията за Рамщайн, след като 11 държави се срещнаха в Естония и обещаха нова военна помощ.  Финландия обеща допълнително отбранително оборудване на стойност над 400 млн. евро (434 млн. долара) за Украйна и посочи, че може да добави танкове \"Леопард\", ако има споразумение със съюзниците. Полският министър-председател Матеуш Моравецки заяви, че е \"умерено песимистично настроен\", че Берлин ще даде зелена светлина. Неговото правителство предложи Полша да продължи да действа въпреки това. В петък германското правителство заяви, че не разполага с информация за официално искане до Германия от която и да е страна за разрешение за реекспорт на произведени в Германия танкове \"Леопард\" за Украйна.  Киев и Москва разчитат основно на танкове Т-72 от съветската епоха във военни действия, които отдавна се смятат за остарели; стотици бяха унищожени в рамките на това, което руският президент Владимир Путин нарича \"специална военна операция\" за защита на Русия и рускоговорящите.  Украйна и нейните съюзници твърдят, че Русия не е изправена пред заплаха и просто се опитва да заграби територия.  Обявената в четвъртък американска помощ е на стойност до 2,5 млрд. долара и включва 59 бойни машини \"Брадли\" и 90 бронетранспортьора \"Страйкър\", което прави общо над 27,4 млрд. долара американска помощ за сигурност. Тя не включва танкове Abrams, които според американски представители са сложни и изразходват много гориво.  Посещение на директора на ЦРУ  Киев многократно е заявявал, че не планира да напада Русия, а само да се защитава.  \"Украинците ще се бият! С танкове или без тях. Но всеки танк от Рамщайн означава спасени украински животи\", написа в Telegram вицепремиерът Ирина Верешчук.  Директорът на ЦРУ Уилям Бърнс е пътувал тайно до украинската столица Киев, за да се срещне със Зеленски, заяви американски служител пред Ройтерс в четвъртък, като отказа да каже кога се е състояло посещението.  Вестник \"Вашингтон пост\", който пръв съобщи за посещението, заяви, че то е било в края на миналата седмица и че Бърнс е информирал Зеленски за очакванията си относно военните планове на Русия.  Сраженията са най-интензивни в индустриализирания източен украински регион Донбас, който Русия твърди, че е анексирала през септември заедно с два региона на юг.  Германската служба за външно разузнаване заяви, че украинската армия губи трицифрен брой войници всеки ден, съобщи в петък информационното списание Der Spiegel. Нито Русия, нито Украйна редовно дават подробности за собствените си загуби, но Украйна твърди, че руските загуби са по-големи от нейните.  \n\nПоследвайте Епицентър.БГ вече и в Телеграм и Туитър!"
	},
	{
		"title": "Добрев към ПП: Не сте честни!Оръжията за Киев трябваше да ги дадем, а не да ги товарите с посредници",
		"url": "https://epicenter.bg/article/Dobrev-kam-PP--Ne-ste-chestni-Orazhiyata-za-Kiev-tryabvashe-da-gi-dadem--a-ne-da-gi-tovarite-s-posrednitsi/306137/2/0",
		"text": "Български боеприпаси за 5 милиарда лева са стигнали до Украйна, но са натоварени с посредници, вместо да ги дадем директно, заяви пред БНТ депутатът от ГЕРБ Делян Добрев.  Той посочи, че през 2021 г. страната ни е изнесла боеприпаси за 1 милиарда лева, а през 2022 г. - за 6 милиарда лева.  \"Единствената разлика е войната в Украйна. Тези 5 млрд. лв. са отишли за държави около Украйна и което е нечестно от колегите от \"Промяната\" - като ще изнасяш оръжие за Украйна, изнасяй го за Украйна, а не го товари с посредници.\" - подчерта той.  Добрев подчерта, че следващото управление на България ще бъде определено от изборите в края на март или началото на април.  Той изрази надежда, че няма да се получи същата комбинация от партии, както сега, и че „Продължаваме промяната“ ще има половината от депутатите, с които сега разполага. \"Даже по-малко, защото, според мен, никой от партиите в парламента не иска да работи с тях и има ясно обяснение - то е в последните 8 месеца от тяхното управление\", поясни Добрев.  Той коментира и разговорите за съставяне на правителство с градските либерални партии, като акцентира върху усилия за диалог с \"Демократична България\".  \"Този диалог беше напреднал в много голяма степен, проблемът е, че президентът не връчи мандата на \"Демократична България\", отбеляза депутатът. Той подчерта, че при мандат на БСП шансът за съставяне на правителство е нулев, защото има такова решение на партията му, докато ако мандатът беше даден на ДБ, шансът би бил 50%.  \"Ние в парламента имаме 3 десни партии - \"Демократична България\", ГЕРБ и ДПС, две леви партии - \"Промяната\" и БСП, една нова партия, която е балансьор - Янев, и едни антисистемен играч, който е \"Възраждане\". Ако погледнете броя на гласовете - в този парламент може да се сформира единствено дясно правителство, никакво друго.\" – посочи Делян Добрев."
	},
	{
		"title": "САЩ към Украйна: Отложете започването на офанзива срещу руските сили. Няма да дадем танкове Abrams ",
		"url": "https://epicenter.bg/article/SASht-kam-Ukrayna--Otlozhete-zapochvaneto-na-golyama-ofanziva-sreshtu-ruskite-sili/306134/7/0",
		"text": "Високопоставени американски служители съветват Украйна да отложи започването на голяма офанзива срещу руските сили, докато не бъдат осигурени последните доставки на американско оръжие и не бъде проведено обучение, разкри високопоставен служител на администрацията на Байдън в петък пред \"Reuters\".  Служителят, говорейки пред малка група репортери при условие за анонимност, заяви, че Съединените щати твърдо се придържат към решението си да не предоставят танкове Abrams на Украйна в този момент, на фона на спора с Германия относно танковете Leopard 2.  Разговорите на представители на САЩ с Украйна относно евентуална контраофанзива са били в контекста на това да се гарантира, че украинците отделят достатъчно време първо за обучение на най-новите видове въоръжения, предоставени от Съединените щати, разкрива събеседникът на агенцията, предаде \"Фокус\".  Съединените щати обявиха в четвъртък, че ще изпратят стотици бронирани машини в Украйна за използване в битката.  Лошото зимно време възпрепятства боевете на фронтовите линии, въпреки че рязко застудяване, което замръзва и втвърдява земята, може да проправи пътя за всяка страна да започне офанзива с тежка техника, заяви Сергей Гайдай, украинският губернатор на Луганска област.  Източникът на Reuters настоява, че Съединените щати не планират на този етап да изпращат танкове Abrams в Украйна, защото те са скъпи и трудни за поддръжка.  Германският министър на отбраната Борис Писториус в петък отрече Берлин едностранно да блокира доставката на основни бойни танкове Leopard за Украйна, но посочи, че правителството е готово да действа бързо, за да ги изпрати, ако има консенсус между съюзниците.\n \nИзточник: Факти.бг"
	},
	{
		"title": "Министър Стоянов: България е предоставила на Украйна военна и хумантирна помощ за 7 млн. лева",
		"url": "https://epicenter.bg/article/Ministar-Stoyanov--Balgariya-e-predostavila-na-Ukrayna-voenna-i-humantirna-pomosht-za-7-mln--leva/306126/2/0",
		"text": "„България предоставя военна и военно-техническа помощ на Украйна в изпълнение на решението на Народното събрание от 3 ноември 2022 г.“Това каза министърът на отбраната Димитър Стоянов по време на заседанието на Контактната група за предоставяне на отбранителна помощ на Украйна. Форумът се провежда в Рамщайн,Германия. Негов домакин е секретарят по отбраната на САЩ. В българската делегация участват началникът на отбраната адмирал Емил Ефтимов и заместник-министърът на отбраната Теодора Генчовска.„От началото на руската инвазия в Украйна с български национални транспортни средства от Министерството на отбраната сме предоставили хуманитарна помощ, както и военни лични предпазни средства, на обща стойност 7 милиона лева“, посочи министър Стоянов.Той отново заяви готовността на страната ни да участва в тренировъчната мисия на ЕС EUMAM UA в изпълнение на решението на Народното събрание, която има за цел да осигури подкрепа за възстановяването на Украйна и нейната европейска интеграция. Националният принос към мисията предвижда участието на български военнослужещи от Въоръжените сили в Звеното за военно планиране и провеждане на военни мисии на ОПСО на ЕС в Кралство Белгия, както и в Общовойсковото командване по подготовката в Полша и/или в Специализираното командване по подготовката във Федерална република Германия. Предлага се всяка година бойни санитари от украинските въоръжени сили да се подготвят в България.В рамките на форума в Рамщайн, министър Стоянов проведе срещи със своя шведски колега Пол Йонсон, както и с представители на Министерството на отбраната на Френската република. Във фокуса на разговорите беше модернизацията на българските въоръжени сили.Министър Стоянов проведе разговори и със своите колеги от Полша и Украйна Мариуш Блашчак и Олексей Резников.\n \nПоследвайте Епицентър.БГ вече и в Телеграм и Туитър!"
	},
	{
		"title": "Лавров пред президентката на Червения кръст: Киев извършва крещящи нарушения на международното право",
		"url": "https://epicenter.bg/article/Lavrov-pred-prezidentkata-na-Cherveniya-krast--Kiev-izvarshva-kreshtyashti-narusheniya-na-mezhdunarodnoto-pravo/306101/7/0",
		"text": "Руският външен министър Сергей Лавров се срещна днес с председателката на Международния комитет на Червения кръст (МКЧК) Миряна Сполярич и в началото на разговора заяви, че Киев извършва \"крещящи нарушения на международното хуманитарно право\", предаде ТАСС.  \"Бих искал отново да ви обърна внимание върху крещящите нарушения на международното хуманитарно право от страна на украинския режим, а тези нарушения се документират и с тях човек може да се запознае дори в социалните мрежи и други източници на информация\", каза Лавров.  Русия ще положи всички усилия да осигури на МКЧК достъп до украинските войници, озовали се в плен, увери шефът на руската дипломация.  \"За мен е много важно, че каналите за комуникация между моята организация и Руската федерация остават отворени и конструктивни. Бих желала също да ви уверя, че ще се придържам към принципа за неутралност и независимост и ще зачитам поверителността там, където е необходимо\", заяви председателката на хуманитарната организация.  Миряна Сполярич изрази надежда, че двете страни ще обсъдят важни хуманитарни проблеми.  \"Като ръководител на МКЧК чувам това, което казвате, че възнамерявате да се придържате към международното хуманитарно право, аз самата смятам в работата си да отстоявам това всички държави да спазват задълженията си съгласно Женевската конвенция\", добави тя.  Източник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Кремъл: Ако Западът достави на Киев тежки танкове, това ще бъде зле за Украйна",
		"url": "https://epicenter.bg/article/Kremal--Ako-Zapadat-dostavi-na-Kiev-tezhki-tankove--tova-shte-bade-zle-za-Ukrayna/306085/7/0",
		"text": "Ако на срещата между министрите на отбраната на западни държави в авиобазата на САЩ Рамщайн в Германия бъде взето решение на Киев да се доставят тежки танкове, последиците за Украйна ще бъдат \"със знак минус\".\nТова заяви днес говорителят на Кремъл Дмитрий Песков, информира ТАСС.  \"Последиците ще бъдат със знак минус, това е еднозначно. Неведнъж сме казвали, че подобни доставки по принцип няма нищо да променят, но ще добавят проблеми на Украйна и украинския народ\", каза Песков.  Конфликтът в Украйна се развива по възходяща спирала, а страните от НАТО се включват в него все повече – косвено, а понякога и пряко, заяви днес прессекретарят на руския президент Владимир Путин Дмитрий Песков, цитиран от ТАСС.  Той прикани Германия, Франция и Украйна \"да се разкаят заради своя цинизъм през последните осем години\", когато по думите му тези страни \"са играли на \"тука има – тука няма\" с Минските споразумения. Западът трябва да вземе под внимание опасенията на Русия, каза Песков, запитан какво трябва да се направи, за да се възпрепятства по-нататъшна ескалация на конфликта.  Изминалите две години от управлението на Джо Байдън в САЩ бяха много лоши за двустранните ни отношения, които в момента са вероятно в най-ниската си точка в исторически план, отбеляза говорителят на Кремъл. Москва не храни надежди за подобряване на отношенията с Вашингтон в обозримо бъдеще, добави той.  Президентът Путин засега няма планове за контакти с генералния директор на Международната агенция за атомна енергия Рафаел Гроси. С Гроси продължават да разговарят руските \"дипломати и (руската държавна корпорация) \"Росатом\", съответните ведомства\", съобщи също Дмитрий Песков.  Източник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Белгия ще предостави на Украйна въоръжение за 90 милиона евро",
		"url": "https://epicenter.bg/article/Belgiya-shte-predostavi-na-Ukrayna-vaorazhenie-za-90-miliona-evro/306082/7/0",
		"text": "Белгия ще предостави на Украйна въоръжение за 90 милиона евро - най-голямата военна доставка, извършвана от белгийските власти досега, съобщиха местни медии. Предвижда се да бъдат осигурени средства за противовъздушна отбрана, противотанкови оръдия, пушки и патрони.\n \nОчаква се правителственото решение да бъде одобрено днес. Белгия ще изпрати средства от собствените си запаси и за да попълни новосъздадените липси, ще направи поръчка за производство на нови боеприпаси в местните заводи. Медиите отбелязват, че мащабът на поръчката може да се сравнява с времената от войната в Корея или Втората световна война.\n \nБелгия бе сред първите страни, предоставили военна помощ на Украйна дни след началото на руското нашествие в края на февруари миналата година. Първоначалната помощ се изчисляваше на 45 милиона евро. През септември миналата година белгийските власти изпратиха на Киев военна помощ за още 12 милиона евро, която включваше и предоставянето на гаубици.\n \nПоследвайте Епицентър.БГ вече и в Телеграм и Туитър!"
	},
	{
		"title": "Гуцанов: Защо не е арестуван Петков, ако правителството му е изнасяло оръжие и горива за Украйна",
		"url": "https://epicenter.bg/article/Gutsanov--Zashto-ne-e-arestuvan-Petkov--ako-pravitelstvoto-mu-e-iznasyalo-orazhie-i-goriva-za-Ukrayna/306065/2/0",
		"text": "Депутатът от БСП Борислав Гуцанов попита от парламентарната трибуна защо не е арестуван Кирил Петков, ако правителството му е изнасяло оръжие и горива за Украйна.  Доклад на комисията по отбрана за договор с департамента по отбрана на САЩ беше представен от Христо Гаджев от ГЕРБ. Става дума за логистика и осигуряване при съвместни военни тренировки. Текстът се гледа на първо четене. От \"Възраждане\" обявиха, че няма да подкрепят законопроекта, защото отношението към българските въоръжени сили трябва да е по-егоистично, каза Николай Дренчев.  Проф. Румен Гечев от БСП каза, че няма да подкрепят законопроекта, защото подписите са положени във Франкфурт.  \"Ако действително правителството, въпреки парламента, е предоставяло горива и оръжие за Украйна, както твърди \"Ди Велт\", защо Кирил Петков все още не е арестуван\", попита Борислав Гуцанов от БСП."
	},
	{
		"title": "Ангел Найденов: Имало е таен план за участието ни във военната подкрепа за Украйна",
		"url": "https://epicenter.bg/article/Angel-Naydenov--Imalo-e-taen-plan-za-uchastieto-ni-vav-voennata-podkrepa-za-Ukrayna/306052/2/0",
		"text": "България ли е страната, която тайно спаси Украйна? \n \nВ предаването \"Денят ON AIR\" бившият министър на отбраната Ангел Найденов направи анализи на информацията, публикувана в германското издание \"Ди Велт\".\"Подчертава се ролята на България в значителната военна помощ в първите месеци от войната и до август 40% от необходимия дизел за бойните машини на украинската армия. България е задействала таен план, който осъществява през фирми посредници и трети страни. Тази информация в \"Ди Велт\" казва нещо, което част от обществото знаеше, а друга подозираше - българско оръжие стига до Украйна. Около 4 млрд. е стойността на износа на оръжия и боеприпаси от България, които достигат до Украйна\", заяви Ангел Найденов, бивш министър на отбраната.\nПо думите му 3 отрасъла са в основата на икономическия ръст на страната ни - износът на електроенергия, оръжейното производство и горивата.\n\"Няколко дни по-рано Bloomberg цитира информация, че от България през Чехия част от тежкото въоръжение, което включва самолети Су-25, гаубици и системи за реактивен залпов огън също за изнесени в Украйна. Беше налице отричане от страна на българските държавни ведомства. Става дума за въоръжение, което е било снето от отчет и е закупено от частни фирми. Част от него е било изнесено и доставено през Чехия за Украйна\", обясни Найденов пред Bulgaria ON AIR.Според него е имало таен план за участието на България във военната подкрепа на Украйна. И той е бил таен заради опасенията от политически сътресения, които да доведат до падане на правителството.\n\"В момента се обсъждат решения, свързани с доставката на нови въоръжения. Към този момент имаме съгласието на Германия, Франция и САЩ за предоставянето на танкове \"Леопард\".\n \nСрещата за Украйна в американската база „Рамщайн“ е ключова, защото става дума за решение на координацията по отношение на военно-техническата помощ, каза още бившият министър на отбраната пред Нова нюз.\n \n Очакваме на срещата в Рамщайн да се вземе решение за предоставяне на тежки бойни танкове. Очаква се към тези решения да се включат Великобритания, Испания, Дания, Полша. Ние можем да дадем всичко - танкове и ПВО системи. Въпросът беше да се проведат разговори за компенсиране на това, което ще предоставим. Не съм чул да се водят тези разговори, закъсняваме\", коментира  Ангел Найденов.\nРешението, което взе Народното събрание, обвързва превъоръжаването и модернизацията на Българската армия с предоставяне на въоръжение на Украйна, изтъкна бившият министър на отбраната.\n \n„Предоставянето на тежко въоръжение е сформиране на капацитет за настъпателни действия на украинската армия, т.е. достатъчен потенциал, с който тя да може да изтласка руските сили на границата от 1991 г.“, заяви военният експерт Илия Налбантов.  Той каза, че е важно да се отбележи, че на Украйна ще бъдат дадени нов клас ракети, които могат да поразяват цели, достигащи в границите на Крим. Налбантов смята, че това ще промени качествено съотношението на силите.  „Западните партньори на Украйна изчерпаха целия си ресурс да вразумят Путин и неговото обкръжение. Затова те предоставят достатъчен настъпателен капацитет на украинската армия“, бе категоричен той.  Найденов каза, че решението, което включва бронирани машини, евентуално танкове, ракетни системи и системи от противовъздушна отбрана са не просто прецедент, а нова фаза във военните действия.  „Това означава нова динамика на военните действия на украинската армия. Очакванията за примирие остават на заден план. Всичко подсказва ескалация на бойните действия и като цяло на войната“, допълни той.\n \nНайденов посочи, че въоръжението, което се предоставя на Украйна е както настъпателно, така и отбранително.  Предоставянето на военна помощ от страна на България е обвързано с превъоръжаването и модернизацията на българската армия, поясни Найденов.\n \nТова, което имаме в експлоатация или е като резерв в българската армия не е предоставено от българската държава на Украйна. Всичко онова, което е предоставено е от частни фирми, които бяха закупили тези платформи години преди това и стояха по складове. Сега в този момент са решили да ги реализират“, каза Налбантов.  „Държавата към момента не е предоставила един патрон, един боеприпас на украинските въоръжени сили като държава. Всичко е минало възмездно към този момент. Когато това се случи след срещата в „Рамщайн“, тогава можем да говорим за решителност“, бе категоричен той.\n \nВоенният експерт каза, че складовете ни са пълни и това, което имаме като резервни може да бъде предоставено, защото след войната то ще бъде излишно за българската армия и за новите технологични изисквания. \nПо думите на Найденов държавата така или иначе на фона на решението НС чрез МО предоставя и въоръжение, и боеприпаси. България не предоставя тежки оръжейни платформи, допълни той.  „Що се отнася до публикацията в „Ди велт“ и помощта на България в началните месеци на войната, там се говори за това, че България е покрила 1/3 от нуждите на Украйна за оръжие и боеприпаси и 40% от необходимия дизел. Това очевидно е план, макар и таен, който е задействан от страна на част от предишното правителство“, заяви Найденов. Държавата не само не е пречила, но е и улеснила чрез своите механизми износа на това оръжие и гориво, поясни бившият военен министър.  Найденов е на мнение, че този износ се е случвал тайно, защото опасенията от политически сътресения - падане на правителството и политическа криза, които така или иначе се случиха – са основен аргумент за този план.  Той каза, че намираме обяснение в публикацията и за посещението на Петков в Украйна, и посещението на украинския външен министър в България, и за писмото, което внесе украинския посланик при първото решение на НС.  Налбантов каза, че очакваме от Украйна потвърждение, че българско качествено оръжие вече е на бойното поле и участва във военните действия.  „Това ще е истината. Всичко останало е в рамките на приказките“, допълни той.  По думите на Найденов данните за износ от страна на България на оръжия и боеприпаси са красноречиви – от началото на януари до август са 2,3 млрд. евро, а от 2 август до началото на ноември са 1,4 млрд. евро.  „Това са нива, които са 5-6 пъти повече от годишния обем на българския износ за трети страни“, допълни той."
	},
	{
		"title": "САЩ обявиха 2,5 милиарда долара допълнителна военна помощ за Украйна",
		"url": "https://epicenter.bg/article/SASht-obyaviha-2-5-miliarda-dolara-dopalnitelna-voenna-pomosht-za-Ukrayna/306044/7/0",
		"text": "САЩ обявиха нов пакет военна помощ за Украйна на стойност от близо 2,5 милиарда долара, включващо стотици бронирани машини и подкрепа за украинската противовъздушна отбрана, предаде Ройтерс, като се позова на съобщение на американското министерство на отбраната.Новата помощ включва 59 бойни машини на пехотата \"Брадли\" и 90 бронирани машини \"Страйкър\", се казва в съобщението.В пакета помощи са включени също допълнителни боеприпаси за ракетните системи \"Химарс\", 8 системи за противовъздушна отбрана \"Авенджър\", десетки хиляди артилерийски снаряди и около 2000 бронебойни ракети, съобщи министерството на отбраната.САЩ са предоставили досега общо 27,4 милиарда долара помощи на Украйна в областта на сигурността, откакто Русия нахлу в страната през февруари миналата година, припомня Ройтерс.Западните съюзници обещаха оръжие за милиарди долари на Украйна. Опасявайки се, че зимата ще даде възможност на руските сили да се прегрупират и да се хвърлят в масирано настъпление, Украйна настоява за още помощи, за да се бори с инвазията на Москва.\nИзточник: БТА"
	},
	{
		"title": "Министрите на отбраната на 50 държави обсъждат предоставяне на отбранителна помощ за Украйна",
		"url": "https://epicenter.bg/article/Ministrite-na-otbranata-na-50-darzhavi-obsazhdat-predostavyane-na-otbranitelna-pomosht-za-Ukrayna/306043/7/0",
		"text": "Предоставяне на отбранителна помощ на Украйна ще обсъждат днес министри на отбраната от 50 държави.  Те се събират във военната база „Рамщайн”, в Германия, като от българска страна ще участва министърът на отбраната Димитър Стоянов. Все повече държави отговорят на призива на президента Зеленски да изпратят допълнителни оръжия на Украйна.  Междувременно САЩ обявиха нов пакет от помощ за Киев на стойност 2,5 милиарда долара. Той включва бронирани превозни средства и системи за противовъздушна отбрана.\n \nПоследвайте Епицентър.БГ вече и в Телеграм и Туитър!"
	},
	{
		"title": "Девет страни обещаха на среща в Талин \"безпрецедентна помощ\" за Украйна",
		"url": "https://epicenter.bg/article/Devet-strani-obeshtaha-na-sreshta-v-Talin--quot-bezpretsedentna-pomosht-quot--za-Ukrayna/306038/7/0",
		"text": "Група от девет държави, включително Великобритания, Полша и Нидерландия, днес обеща да продължи да предоставя \"безпрецедентни дарения\" на Украйна, включително основни бойни танкове, за да помогне на Киев в конфликта му с Русия, съобщиха Ройтерс и БТА.  \"Ангажираме се колективно да продължим да предоставяме безпрецедентен пакет дарения, включително основни бойни танкове, тежка артилерия, противовъздушна отбрана, боеприпаси и бойни машини за пехотата за отбраната на Украйна\", се казва в съвместното изявление.  Изявлението, публикувано на уебсайта на британското правителство, беше направено от министрите на отбраната на Великобритания, Естония, Полша, Латвия и Литва, както и представители на Дания, Чехия, Нидерландия и Словакия след срещата им в Естония.  Ето какви обещания за подкрепа на Украйна даде всяка от страните:  Дания ще продължи да осигурява обучение на украинските сили, включително, но не само, в рамките на ръководената от Обединеното кралство програма за обучение на украински новобранци. Дания е дарила или финансирала военна помощ за близо 600 млн. евро и ще продължи в тази посока.  Чехия ще продължи подкрепата си за Украйна чрез доставка на военни материали. Страната увеличава производствения капацитет на отбранителната си промишленост, за да предостави още по-голяма подкрепа, особено по отношение на производството на боеприпаси с голям калибър, гаубици и БТР-и.  Естония предоставя на Украйна пакет от десетки 155-милиметрови гаубици ФХ-70 (FH-70) и 122-милиметрови гаубици Д-30 (D-30), хиляди 155-милиметрови артилерийски снаряди, превозни средства за поддръжка на артилерийските части, стотици противотанкови гранатомети \"Карл-Густав М-2\"( Carl-Gustaf M2) с боеприпаси на обща стойност от около 113 млн. евро. Освен това през 2023 г. Естония ще продължи да предоставя основно и специализирано обучение на стотици членове на украинските въоръжени сили.  Латвия подготвя нови дарения с още десетки преносими зенитно-ракетни комплекси \"Стингър\" (Stinger) и допълнителни елементи за противовъздушна отбрана, два хеликоптера М-17, десетки картечници с боеприпаси, няколко десетки безпилотни летателни апарати и резервни части за гаубици М109. Латвия също така инвестира огромни средства в обучението на украинските войници. През 2023 г. Латвия планира да обучи около 2000 украински войници по различни програми.  Литва предоставя нов пакет от десетки зенитни оръдия Ел-70 (L-70) с десетки хиляди боеприпаси и два хеликоптера Ми-8 на обща стойност около 85 млн. евро. И през тази година ще инвестира 40 млн. евро за поръчки в подкрепа на украинската армия. Общата стойност на литовски пакет от военна помощ възлиза на 125 млн. евро.  Полша ще продължи да предоставя военна и хуманитарна помощ на Украйна, докато е необходимо. Новият полски пакет се състои от противовъздушни оръдия Ес-60 (S-60) със 70 000 броя боеприпаси. Полша вече дари 42 бойни машини на пехотата заедно с пакети за обучение на два механизирани батальона. Освен това Полша продължава доставката на 155-милиметрови гаубици КРАБ (KRAB) и снабдяването на Украйна с различни видове боеприпаси. Наред с това Полша е готова да предостави рота танкове \"Леопард 2\" с 1000 броя боеприпаси.  Словакия ще продължи интензивните дискусии със съюзниците относно възможностите за предоставяне на допълнително оборудване за дарения на Украйна. Понастоящем усилията са насочени към възможности, свързани с основни бойни танкове, бойни машини на пехотата, системи за противовъздушна отбрана, но също така и към увеличаване на производството на гаубици, оборудване за разминиране и боеприпаси. Страната ще продължи да обучава украински войници и ще разшири този процес.  Великобритания се готви да предостави рота танкове \"Чалънджър 2\" (Challenger 2) с бронирани превозни средства за възстановяване и ремонт; самоходни 155-милиметрови оръдия ЕйЕс90(AS90); още стотици бронирани и защитени превозни средства; още десетки безпилотни въздушни системи за поддръжка на украинската артилерия; още 100 000 артилерийски снаряда; стотици по-усъвършенствани ракети, включително ракети ДжиЕмЕлАрЕс (GMLRS), ракети за противовъздушна отбрана \"Старстрийк\" (Starstreak) и ракети за противовъздушна отбрана със среден обсег; 600 противотанкови боеприпаса \"Бримстоун\" (Brimstone); пакет за поддръжка на оборудването с резервни части за обновяване на до сто украински танка и бойни машини на пехотата.  В разпространеното от \"Даунинг стрийт\" 10 изявление се допълва, че Великобритания координира и Международния фонд за Украйна, който заедно с партньорите е събрал почти 600 млн. британски лири (над 686 млн. евро).\n \nПоследвайте Епицентър.БГ вече и в Телеграм и Туитър!"
	},
	{
		"title": "Дания ще изпрати на Украйна 19 самоходни гаубици \"Цезар\"",
		"url": "https://epicenter.bg/article/Daniya-shte-izprati-na-Ukrayna-19-samohodni-gaubitsi--quot-Tsezar-quot-/306034/7/0",
		"text": "Дания заяви в четвъртък, че ще дари на Украйна 19 самоходни гаубици \"Цезар\" (CAESAR), произведени във Франция, изпълнявайки желанието на украинския президент Володимир Зеленски, но възпрепятствайки собственото въоръжаване на северната страна, съобщават Ройтерс и БНР.  CAESAR е произведено във Франция мощно самоходно далекобойно оръжие, използвано за точно поразяване на цели на повече от 40 километра.  Миналия месец Киев поиска от Копенхаген да достави оръжейните системи, което предизвика дебат в Дания дали страната може да си позволи да дари така необходимата артилерия за сметка на собственото си въоръжение, тъй като се стреми да натрупа изчерпани военни запаси.  \"Поддържахме непрекъснат контакт с украинците по-специално относно артилерийските системи \"Цезар\" и съм щастлив, че сега получихме широка подкрепа от датския парламент да я дарим на борбата за свобода на Украйна\", заяви министърът на отбраната Якоб Елеман-Йенсен.  Като част от ангажиментите си към НАТО, Дания получи задачата да създаде тежка пехотна бригада, известна като 1-ва бригада, до 2032 г. Проектът обаче беше помрачен от забавяния, които предизвикаха критики от Западния отбранителен алианс.  \"Трябва да намерим баланс между помощта на Украйна и продължаването на укрепването на датската отбрана, за да можем да защитим сигурността на Дания и да изпълним задълженията си в НАТО“, каза още военният министър.  Дарението на гаубиците \"Цезар\" ще забави допълнително изграждането на 1-ва бригада, казаха от министерството. Дания ще се стреми бързо да придобие нови военни мощности успоредно с дарението, добави той.  Дания все още не е получила всички артилерийски системи \"Цезар\", разработени от френския производител на оръжия Nexter, отбелязва Ройтерс.\n \nПоследвайте Епицентър.БГ вече и в Телеграм и Туитър!"
	},
	{
		"title": "Адм. Ефтимов: Войната в Украйна показа - бързият обмен на информация е решаващ",
		"url": "https://epicenter.bg/article/Adm--Eftimov--Voynata-v-Ukrayna-pokaza---barziyat-obmen-na-informatsiya-e-reshavasht/306030/2/0",
		"text": "„Конфликтът в Украйна показва, че решаващи за успеха са ситуационната осведоменост, бързият обмен на информация, маньовър и устойчива логистика. Бързото съсредоточаване на ефектите по критични способности на противника и запазването на инициативата, на базата на устойчиво управление, са ключови фактори за успеха.\n \nДецентрализацията и делегирането на правомощия на мотивирани командири осигуряват бързина и ефективност на вземаните решения при воденето на бойни действия“. Това заяви началникът на отбраната адмирал Емил Ефтимов в изказването си по време на заседанието на Военния комитет на НАТО на 18 и 19 януари в Брюксел, Белгия, съобщиха от Министерство на отбраната.\n \nТой беше категоричен, че това поставя още по-високи изисквания към въоръжените сили и по-специално към степента на тяхната готовност, ниво на подготовка и оперативна съвместимост, и не на последно място – към ефективността на системата за осигуряване и поддръжка.\n \n„Постигането на тези критерии е възможно само чрез сериозни инвестиции в отбраната и изграждането на мотивиран и добре подготвен личен състав“, подчерта адмирал Ефтимов.\n\n\n\n\n \n\n\n\n\nВ откриващата сесия на форума заместник-генералният секретар на НАТО Мирча Джоана направи анализ на ситуацията в евроатлантическата зона и очерта приоритетни области, в които ще бъде търсена военна експертиза за подпомагане вземането на важни политически решения за бъдещето на Алианса и изготвянето на обща декларация по време на предстоящата през юни тази година Среща на върха във Вилнюс, Литва.\n \nЗаседанието на Военния комитет даде възможност на началниците на отбраната да обсъдят обстановката в Украйна, както и възможностите за оказване на подкрепа към страната. Отделни сесии бяха посветени на дискусия и анализ на текущото състояние и бъдещото развитие на мисиите и операциите в Косово и Ирак.\n \nВ рамките на събитието адмирал Ефтимов обсъди предизвикателствата пред сигурността в Балканския регион, както и аспекти на военното сътрудничество със своите колеги генерал Даниел Петреску от Румъния и генерал Марк Мили от САЩ.\n \nПоследвайте Епицентър.БГ вече и в Телеграм и Туитър!"
	},
	{
		"title": "Шарл Мишел: Танкове трябва да бъдат доставени на Украйна",
		"url": "https://epicenter.bg/article/Sharl-Mishel--Tankove-tryabva-da-badat-dostaveni-na-Ukrayna/306028/7/0",
		"text": "На Украйна трябва да бъдат доставени танкове.\nТова заяви председателят на Европейския съвет Шарл Мишел след неговата среща в Киев с украинския президент Володимир Зеленски, предаде Франс прес, цитирана от БТА.  \"Ние чуваме вашето послание. Вие имате нужда от повече системи за противовъздушна отбрана и артилерийски системи, от повече боеприпаси\", заяви още Мишел в \"Туитър\".  Той допълни, че западните страни осъзнават, че идните седмици биха могли да бъдат решаващи за онова, което ще последва във войната с Русия.\n \nПоследвайте Епицентър.БГ вече и в Телеграм и Туитър!"
	},
	{
		"title": "Великобритания планира да предостави на Украйна 600 противотанкови ракети \"Бримстоун\"",
		"url": "https://epicenter.bg/article/Velikobritaniya-planira-da-predostavi-na-Ukrayna-600-protivotankovi-raketi--quot-Brimstoun-quot-/306025/7/0",
		"text": "Великобритания планира да предостави на Украйна 600 противотанкови ракети \"Бримстоун\", за да ѝ помогне в борбата срещу Русия, съобщи днес британският министър на отбраната Бен Уолъс, цитиран от Ройтерс и БТА.  Уолъс обяви това във военна база \"Тапа\" в Естония, където се срещна със свои колеги от съюзнически страни.  Той очерта обявения по-рано пакет от военна помощ за Киев, включващ танкове \"Чалънджър\", и даде допълнителна информация за ракетите, които Великобритания ще предостави на украинската армия.  \"Мога да кажа, че ще изпратим още 600 ракети \"Бримстоун\" в театъра на военните действия, които ще бъдат изключително важни, за да се помогне на Украйна да доминира на бойното поле\", каза Уолъс и отбеляза, че единството на Запада срещу руския президент Владимир Путин остава все така силно.  Британският министър подчерта, че Западът е готов да продължи да оказва военна подкрепа на Украйна. \"Ако президентът Путин разчита на това, че тази година ще приключим, той греши. Ще продължим и тази, и следващата година, а и след това\", предупреди Уолъс.  По-рано днес бившият британски премиер Борис Джонсън призова съюзниците да удвоят военната си помощ за Украйна и да побързат да сложат край на войната с Русия.  По думите му това не бива да предизвиква страхове от ескалация. \"Най-добре за света е това нещо да свърши и то бързо\", заяви Джонсън в интервю за Ройтерс, което даде в кулоарите на Световния икономически форум в Давос.  Настоящият британски премиер Риши Сунак обаче не пристигна в Давос, което предизвика критики от страна на лидера на опозиционната Лейбъристка партия Киър Стармър, отбелязва Ройтерс. По думите му отсъствието на Сунак е било забелязано от хората, с които е разговарял в швейцарския курорт.  Ракетата \"Бримстоун\" - съвършеното оръжие от типа \"стреляй и забрави\"  Модерната противотанкова ракета „Бримстоун“ е разработена от европейската индустриална групировка MBDA, съвместно с американската авиокосмическа и отбранителна компания „Боинг“. „Бримстоун“ е лека ракета, която може да бъде изстрелвана от различни бойни платформи – самолети, кораби, бронирани машини. Предназначението ѝ е да поразява движещи се цели по въздух, суша и море, като пилотирани и безпилотни летателни апарати, атакуващи хеликоптери, наземни бронирани средства и плавателни съдове.  Производството на ракетата „Бримстоун“ започва през 2004 г. Тя има дължина 1,8 м, диаметър 18 см и тегло 50 кг. Първоначално е интегрирана във въоръжението на изтребителите Tornado GR на Кралските военноморски сили на Великобритания. След продължителни изпитания през 2005 г. е постигната пълната оперативна способност на ракетата. Усъвършенстването й продължава и през 2008 г. тя вече се причислява към високо точните оръжия, при които основната цел е намаляването на косвените щети.\nПрез 2009 г. ракетата е част от въоръжението на британските изтребители „Торнадо“, изпратени на мисия в Ирак и Афганистан.  През февруари 2012 г. е произведена 500-та ракета „Бримстоун“, като през юни същата година ракетата е изстреляна в реална бойна мисия. В края на следващата година британското военно министерство подписва договор с MBDA на стойност 35 млн. паунда за доставка на ракети „Бримстоун“ в продължение на пет години. През 2014 г. компанията MBDA изследва прецизната способност на ракетата, като я изстрелва от безпилотния летящ апарат MQ-9 Reaper, както и поведението й в морски условия.  През април 2019 г. на международното изложение за отбранителна техника в Полша „MSPO 2019“ MBDA и най-голямата полска индустриална високотехнологична група за отбрана PGZ представят съвместната си разработка на бойна машина за унищожаване на танкове, въоръжена с ракети „Бримстоун“. Двете дружества подписват споразумение за сътрудничество, за да създадат интегрирано решение за машината, което да бъде предложено на Полша и на други експортни пазари. „Бримстоун“ може да се изстрелва от стационарни и мобилни установки.  Освен на „Торнадо“ тя влиза във въоръжението и на европейския изтребител „Тайфун“. Малките размери и тегло на ракетата позволяват да бъде интегрирана и на хеликоптери. Противотанковата бойна глава на ракетата има два заряда като първият нарушава целостта на бронята и разчиства пътя на втория за окончателно поразяване на целта. Освен това тя е тип, известен като „стреляй и забрави“.  Веднъж изстреляна, ракетата няма нужда от връзка с платформата и сама преследва целта. След изстрелването реактивният двигател за кратко време я извежда до свръхзвукова скорост, след което тя става невидима за инфрачервените сензори. Снабдена е с малък, но здрав радар, работещ в милиметровия честотен диапазон, който й позволява да вижда целите си дори през мрак, дим, прах и мъгла, ден и нощ, при всякакви метеорологични условия.  (Източник: Военен телевизионен канал)\n \nПоследвайте Епицентър.БГ вече и в Телеграм и Туитър!"
	},
	{
		"title": "Димитър Стоянов отива на заседание на Контактната група за даване на отбранителна помощ на Украйна",
		"url": "https://epicenter.bg/article/Dimitar-Stoyanov-otiva-na-zasedanie-na-Kontaktnata-grupa-za-davane-na-otbranitelna-pomosht-na-Ukrayna/306020/2/0",
		"text": "Служебният министър на отбраната Димитър Стоянов ще участва утре в заседание на Контактната група за предоставяне на отбранителна помощ на Украйна, съобщиха от пресцентъра на Министерството на отбраната.  Заседанието ще се състои в Рамщайн, Федерална република Германия. Това е осмото заседание на ниво министри на отбраната. В него ще участват представители на държави членки и страни партньори на НАТО и ЕС, както и на двете организации. Домакин на заседанията е секретарят по отбраната на САЩ. Ще бъдат обсъдени обстановката в Украйна и предоставената международна помощ за страната.  В рамките на форума в Рамщайн се предвижда среща на министър Стоянов с министъра на отбраната на Швеция Пол Йонсон и с представители на Министерството на отбраната на Франция.  В състава на българската делегация са включени началникът на отбраната адмирал Емил Ефтимов и заместник-министърът на отбраната Теодора Генчовска, уточняват от ведомството.  По-рано днес, ден преди заседанието в Рамщайн, Украйна призова западните си съюзници да увеличат значително доставките на оръжия, за да може страната да се противопостави на руската армия, предаде Франс прес.  \"Отправяме призив към всички партньорски страни, които вече доставиха, или планират да доставят военна помощ. Призоваваме ги да засилят значително техния принос\", се казва в общо изявление на украинските министри на външните работи и на отбраната Дмитро Кулеба и Олексий Резников.  Според публикации в германски медии, канцлерът Олаф Шолц е готов да разреши доставка на бойни танкове \"Леопард\" на Украйна при определени условия. Очаква се темата да е сред основните по време на срещата в Рамщайн.\n \nПоследвайте Епицентър.БГ вече и в Телеграм и Туитър!"
	},
	{
		"title": "Шарл Мишел в Киев: ЕС много бързо взе решение за военна помощ за Украйна ",
		"url": "https://epicenter.bg/article/Sharl-Mishel-v-Kiev--ES-mnogo-barzo-vze-reshenie-za-voenna-pomosht-za-Ukrayna-/306019/7/0",
		"text": "ЕС много бързо взе решение да предостави оръжие на Украйна. „Това се случи за първи път в историята на Европейския съюз – в първите часове и дни на широкомащабна инвазия изпратихме тежки оръжия в Украйна“, заяви председателят на Европейския съвет Шарл Мишел на съвместна пресконференция с президента Володимир Зеленски в Киев, предаде Укринформ.\n \n„Напоследък Украйна получава тежко въоръжение и системи за противовъздушна отбрана. Мисля, че трябва да се продължи\", заяви още Мишел.\n \nТой също така напомни, че за първи път ЕС мобилизира безпрецедентни способности за военно обучение на 15 000 украински военнослужещи. \n \n„Можете да разчитате на Европейския съюз – ние ще продължим нашата непоколебима подкрепа, винаги ще бъдем с вас рамо до рамо, защото споделяме обща мечта“, увери Мишел.\n \nНа свой ред президентът Зеленски каза, че колкото по-бързо бъдат взети необходимите решения от някои лидери в Европа по отношение на военните доставки, толкова по-надеждно ще може да се гарантира безопасността на украинците и европейците.\n \nКулеба и Резников в съвместно изявление поискаха доставката на танкове Leopard 2  На срещата е било обсъдено и по-нататъшното засилване на санкционния натиск върху Руската федерация.Последвайте Епицентър.БГ вече и в Телеграм и Туитър!"
	},
	{
		"title": "\"Лукойл\"-Москва: Българската държава не е искала доставки на гориво за Украйна",
		"url": "https://epicenter.bg/article/-quot-Lukoyl-quot-Moskva--Balgarskata-darzhava-ne-e-iskala-dostavki-na-gorivo-za-Ukrayna/306012/4/0",
		"text": "\"Българските власти никога не са се обръщали към ръководството на предприятията на \"Лукойл\" с молба за доставка на гориво за Украйна\". Това коментираха от централата на компанията в Москва пред журналисти, съобщава ТАСС.  Повод за изявлението са думите на бившия финансов министър Асен Василев, че нефтената компания от рафинерията си в България е доставяла гориво за нуждите на Украйна по поръчка на правителството на Кирил Петков.  „Компанията и по-рано е заявявала, че предприятията от групата „Лукойл“ нямат и не са имали договори за доставка на гориво на територията на Украйна. Никой от представителите на българските власти никога не се е обръщал към ръководството на нашите предприятия с искания за доставки за Украйна\", казва представител на компанията.  От \"Лукойл\" отбелязват, че продуктите на рафинерията в Бургас се продават на едро и дребно на вътрешния пазар изключително за български купувачи, като броят на купувачите е около 500. Делът на „Лукойл“ на пазара на дизелово гориво в България е около 95%, докато обемите на продажбите на компанията през 2022 година в страната са били значително под нивото на нейното потребление, отбелязват още от централата на \"Лукойл\".  „Що се отнася до взаимодействието с държавните органи на България, „Лукойл“ води диалог изключително по въпроси, свързани с регулирането на бизнеса, в този диалог никога не са обсъждани политически теми“, подчертават от компанията.  По-рано германският вестник „Ди Велт“, позовавайки се на бившия министър на финансите Асен Василев, съобщи, че България тайно е доставяла на въоръжените сили на Украйна дизелово гориво чрез чуждестранни посреднически компании след началото на войната.  От посолството на Русия в България също опровергаха за ТАСС информацията, че в Украйна е доставян дизел, произведен в \"Лукойл Нефтохим Бургас\".\n \nПоследвайте Епицентър.БГ вече и в Телеграм и Туитър!"
	},
	{
		"title": "Украинските министри на външните работи и отбраната с призив за увеличаване на оръжейните доставки",
		"url": "https://epicenter.bg/article/Ukrainskite-ministri-na-vanshnite-raboti-i-otbranata-s-priziv-za-uvelichavane-na-orazheynite-dostavki/306008/7/0",
		"text": "Украйна призова днес западните си съюзници да увеличат значително доставките на оръжия, за да може страната да се противопостави на руската армия, предаде Франс прес, цитирана от БТА.  \"Отправяме призив към всички партньорски страни, които вече доставиха, или планират да доставят военна помощ. Призоваваме ги да засилят значително техния принос\", се казва в общо изявление на украинските министри на външните работи и на отбраната Дмитро Кулеба и Олексий Резников.  Двамата министри призоваха около 10 страни, които, според украинците се бавят да откликнат на исканията на Киев, да доставят възможно най-скоро танкове \"Леопард 2\". Те казаха, че това е една от най-неотложните и най-спешните нужди на украинските сили.  Призивът на двамата министри идва в навечерието на ключова среща на контактната група за Украйна, която ще се проведе в американската военна база в Рамщайн утре. Призивът идва и в момент, в който се води ожесточена битка за ключовия град Бахмут.  Международната военна помощ трябва да бъде издигната на ново ниво по отношение на качеството, подчертаха двамата украински министри. Те припомниха, че на този етап Русия запазва значително количествено преимущество по отношение на военни, оръжия и военно оборудване, въпреки финансовата и военната помощ на Запада за Украйна, която двамата министри определиха като много важна.  \"Призоваваме всички тези страни, които притежават подходящите боеспособности, да се присъединят към инициативата за създаване на една международна танкова коалиция в подкрепа на Украйна\", казаха министрите. Те увериха, че Украйна ще използва оръжията по един отговорен начин и изключително за целта да защитава териториалната цялост на страната в пределите на международно признатите граници.  Кулеба и Резников приветстваха и смелото решение на Обединеното кралство, обявило вече, че ще прати рота танкове \"Чалънджър 2\" в Украйна.  \"Но това не стига за постигане на оперативните цели. Кремъл е решен да засили още повече военните действия и не е променил целта си относно Украйна, която е да я унищожи\", подчертават двамата министри.  Съвместният призив бе отправен в момент, в който председателят на Европейския съвет Шарл Мишел пристигна днес на посещение в Киев за разговори относно подкрепата на ЕС за Украйна.  Визитата е две седмици преди срещата на върха ЕС-Украйна, планирана за 3 февруари.  Мишел постна снимка в Туитър на гаров перон в Киев и заяви: \"Отново съм в Киев, за да дискутирам всички въпроси за развитието на сътрудничеството. Нека 2023 г. да бъде годината на победата и на мира\".  Вчера Мишел заяви, че той лично подкрепя идеята Западът да достави танкове на Украйна.\n \nПоследвайте Епицентър.БГ вече и в Телеграм и Туитър!"
	},
	{
		"title": "Швеция изпраща на Украйна бойни машини за пехотата и артилерийски системи Archer",
		"url": "https://epicenter.bg/article/Shvetsiya-izprashta-na-Ukrayna-boyni-mashini-za-pehotata-i-artileriyski-sistemi-Archer/306005/7/0",
		"text": "Шведското правителство обяви в четвъртък нов пакет от военна помощ за Украйна, който ще включва бронирани бойни машини CV90 за украинската пехота, и каза, че е наредило на отбранителните си сили да подготвят доставката и на артилерийската система Archer, предаде Ройтерс.  Пакетът е на стойност 4,3 милиарда шведски крони (около 419 милиона долара) и ще включва също така противотанкови оръжия Saab Bofors Dynamics NLAW.  \"Военната подкрепа за Украйна е абсолютно важна“, каза на пресконференция премиерът Улф Кристерсон. \"Желанията на Украйна по отношение на това, което искат, имат голяма тежест в нашето решение\", отбеляза той.  \"Когато войната е заложена на карта, военната подкрепа е абсолютно решаваща. Подкрепата на Запада е от голямо значение за отбранителните способности на Украйна\", посочи още той и добави, че последният шведски пакет от военна помощ ще включва противотанкови оръжия и бойни роботи.  Швеция ще изпрати около 50 от своята верижна и бронирана бойна машина на пехотата Combat Vehicle 90 (CV90).  В същото време правителството не уточни колко самоходни артилерийски системи Archer - FH77BW L52 ще достави на Украйна.  Преди обявеният днес военен пакет, Швеция обяви около 5 милиарда шведски крони военна помощ за Украйна, както и няколко транша хуманитарни доставки.  В момента Швеция е ротационен председател на ЕС и е подала молба за присъединяване към НАТО заедно с Финландия, - ход, който изостави десетилетията на необвързаност на двете скандинарски държави след нахлуването на Москва в Украйна, напомня Ройтерс.  Швеция разполага с 48 системи Archer, които представляват монтирана на превозно средство самоходна гаубица, произведена от шведската BAE Systems Bofors, към която Украйна отдавна проявява интерес да добави към своя арсенал в стремежа си да отблъсне руските сили.\n \n Източник \"Труд\"\n \nПоследвайте Епицентър.БГ вече и в Телеграм и Туитър!"
	},
	{
		"title": "ЕП поиска специален трибунал за престъпленията на руската върхушка в Украйна",
		"url": "https://epicenter.bg/article/EP-poiska-spetsialen-tribunal-za-prestapleniyata-na-ruskata-varhushka-v-Ukrayna/305987/7/0",
		"text": "Евродепутатите приеха с огромно мнозинство резолюция, в която настояват за създаването на специален международен трибунал, който да разследва престъпленията, извършени от руската върхушка в Украйна. Документът бе приет с 472 гласа \"за\", 19 гласа \"против\" и 33 гласа \"въздържал се\".  Макар да отбелязват, че точните условия на работа и състав на специалния трибунал предстои да бъдат определени, членовете на Европарламента подчертават, че той трябва да има юрисдикция да разследва не само Владимир Путин и политическото и военното ръководство на Русия, но и Александър Лукашенко и неговите приближени в Беларус.  Евродепутатите настояват подготовката на ЕС по създаването му да започне незабавно и да се съсредоточи върху договаряне на сътрудничество с Украйна.  Депутатите изразяват убеждението си, че създаването на специален трибунал ще изпрати много ясен сигнал както до руското общество, така и до международната общност, че президентът Путин и руското ръководство могат да бъдат осъдени за агресията в Украйна.  Те посочват, че вече не е възможно Руската федерация под ръководството на Путин да се върне към отношения на \"обичайната практика\" със Запада.  От българските евродепутати подкрепа за документа са дали Андрей Ковачев, Андрей Новаков, Асим Адемов и Радан Кънев от ЕНП, а от \"Обнови Европа\" - Искра Михайлова и Атидже Алиева-Вели. Останалите ни представители в Европейския парламент не са гласували, като Илхан Кючюк от \"Обнови Европа\" и Петър Витанов от Прогресивния алианс на социалистите и демократите потвърдиха пред \"Хоризонт\", че не се намират в Страсбург.  Източник БНР\n \nПоследвайте Епицентър.БГ вече и в Телеграм и Туитър!"
	},
	{
		"title": "Кремъл: Колкото по-скоро Украйна приеме исканията ни, толкова по-скоро може да приключи конфликтът",
		"url": "https://epicenter.bg/article/Kremal--Kolkoto-po-skoro-Ukrayna-prieme-iskaniyata-ni--tolkova-po-skoro-mozhe-da-priklyuchi-konfliktat/305977/7/97",
		"text": "Кремъл заяви днес, че колкото по-скоро Украйна приеме исканията на Русия, толкова по-скоро може да приключи конфликтът, предадоха Ройтерс и БТА.  Москва ще постигне целите си \"по един или друг начин\" и за Киев ще е по-добре да приеме нейната позиция и да седне на масата за преговори, каза Дмитрий Песков, прессекретарят на руския президент Владимир Путин.  Русия твърди, че иска да \"денацифицира\" Украйна и да защити рускоговорящото население в източната част на страната. Киев и Западът отхвърлят тези твърдения и ги определят като безпочвен претекст с цел завземане на територия в колониален стил.  \"Колкото по-скоро украинският режим покаже готовността си да приеме руските искания, които ще бъдат постигнати по един или друг начин, толкова по-скоро всичко ще приключи и украинците ще могат да започнат възстановяването си след тази трагедия, която режимът в Киев започна\", каза пред репортери Песков.  Украинският президент Володимир Зеленски изготви план за мир в десет точки, който започва с изтеглянето на руските войски от окупираните части на Украйна.  Русия каза, че е отворена за преговори, но не е дала подробности за позицията си или какви са исканията й от Киев, за да приключи враждебните действия.\n \nПоследвайте Епицентър.БГ вече и в Телеграм и Туитър!"
	},
	{
		"title": "Вучич: Крим и Донбас са Украйна",
		"url": "https://epicenter.bg/article/Vuchich--Krim-i-Donbas-sa-Ukrayna/305970/7/0",
		"text": "Президентът на Сърбия Александър Вучич каза за американската новинарска агенция „Блумбърг“, че е благодарен на Москва за подкрепата във връзка с Косово, но не поддържа инвазията на Русия в Украйна, съобщава сръбската редакция на Ен1.\n \n„Ние от самото начало казахме, че нямаме възможност и не можем да подкрепим инвазията на Русия в Украйна. За нас Крим е Украйна, както и Донбас е Украйна, и така и ще бъде“, каза Вучич.\n \nСръбският президент подчерта, че е благодарен на Русия за подкрепата във връзка с Косово и това е причината, поради която Сърбия не може да се включи в икономическите санкции срещу Москва.\n \n„Бяхме санкционирани в продължение на почти десет години, по-конкретно осем години, и не вярваме, че това е решението“, каза Вучич.\n \nСърбия се отличава в Европа с позицията си спрямо Русия, напомня „Блумбърг“, а националният авиопревозвач Еър Сърбия (Air Serbia) не е прекъснал директните полети до Русия, което е довело до пристигането на много руснаци в Белград от началото на инвазията.\n \nПо отношение на косовския въпрос, Вучич коментира, че е много по-реалистично да се върви напред с малки стъпки, вместо да се очаква голямо и бързо споразумение, което би включвало признаването на Косово от Сърбия.\n \n„Трябва с малки стъпки да променим ситуацията в региона, да изградим доверие между двете страни и тогава да видим как можем да постъпим с останалото. Не трябва да мечтаем за нещо, за което всички знаем, че няма да се случи“, заключи сръбският президент.\n \nТой изрази увереността си, че гражданите на Сърбия, ако и когато има референдум, ще гласуват за присъединяването на страната към Европейския съюз.\n \n„Знам, че ЕС е нашият път. Няма други пътища“, каза Вучич.\n \n \nИзточник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Генщабът на Украйна: Руснаците не се отказват да завладеят Донецка област",
		"url": "https://epicenter.bg/article/Genshtabat-na-Ukrayna--Rusnatsite-ne-se-otkazvat-da-zavladeyat-Donetska-oblast/305965/7/0",
		"text": "Руските сили продължават да съсредоточават усилията си върху настъплението в направление Бахмут. Същевременно руската армия провежда неуспешни офанзиви и в района на Авдеевка.  \"Противникът не се отказва от намеренията си да завладее Донецка област в нейните административни граници. Основните усилия са съсредоточени върху настъплението в посока Бахмут.  - Провеждат неуспешни офанзиви в посока Авдеевка. Опитват се също така да подобрят тактическата ситуация край Лиман.  - Проведени са неуспешни офанзиви в районите на Орехово и Гуляйполе в посока Запорожие. В направленията Купянск, Новопавловск и Херсон врагът се отбранява\", се казва в сводката на Генералния щаб на въоръжените сили на Украйна, цитирана от \"УНИАН\".  Според Генералния щаб, ситуацията във Волинска, Полеска, Северска и Слобожанска област остава непроменена и не са открити вражески настъпателни групи.  На територията на Беларус продължават съвместните учения на руските ВКС и беларуските сили за противовъздушна отбрана. Упражняват се практически задачи за взаимодействие между въздушните и сухопътните компоненти в настъпателни операции.  Минометен и артилерийски обстрел е засегнал десетки селища в Харковска, Запорожка, Луганска и Донецка област. По-специално, 13 населени места са обстрелвани в посока Бахмут, а Авдеевка, Водяное, Невелское, Георгиевка, Маринка и Новомихайловка - в направление Авдеевка.  \"В Херсонско направление, районите на Антоновка, Береховое, Веселое, Федоровка, Лвово и Херсон бяха подложени на обстрел, по-специално от ракетни установки за залпов огън и артилерия за стрелково оръжие. За пореден път пострадаха цивилни граждани\", съобщиха от Генералния щаб на Украйна.  На Запад се чувства известна умора от ситуацията около Украйна. Полският министър-председател Матеуш Моравецки заяви това в интервю в рамките на форума в Давос, съобщават световните издания.  Политикът е попитан дали световните лидери оценяват приноса на Варшава към общата кауза за подпомагане на Киев. Моравецки отговаря положително, но добавя, че има \"нещо като умора\".  \"Днес това това се вижда отчетливо и искам да предупредя световните лидери относно подобни настроения, защото Русия е търпелива, а Западът е малко уморен\", добавя полският премиер.  Русия е унищожила обучени резерви на украинските въоръжени сили в Бахмут, предназначени за настъпление в южната част на страната, заявява бившият главен съветник на Пентагона полковник Дъглас Макгрегър в блога си в YouTube.  \"Украинците се опитваха да формират резерви за евентуално настъпление в южна посока. Тези части са загинали в Бахмут (Артемовск). Сега украинците разполагат с около 140 000 - 150 000 боеспособни войници\", казва офицерът.  Група неидентифицирани лица са се опитали да взривят ракетна система HIMARS в Полтавска област в Украйна, както и да саботират района, където са разположени системите за противовъздушна отбрана С-300, съобщават световните издания.  Засега е известно, че СБУ е задържала група хора в Кременчук, които са възнамерявали да извършат саботаж срещу системата HIMARS, вероятно чрез взривяването ѝ.  Не е известно как точно е трябвало да бъдат осъществени плановете, но това е първият известен случай на диверсия срещу такива оръжия от началото на войната.  Според някои информации, намеренията на диверсантите е било възможно да бъдат установени благодарение на открита и незащитена кореспонденция, която е била прихваната от украинските специални служби.  Източник Блиц.бг\n \nПоследвайте Епицентър.БГ вече и в Телеграм и Туитър!"
	},
	{
		"title": "Foreign Policy: В САЩ се чудят дали да дадат на Украйна ново модерно оръжие, поразяващо цели в Русия",
		"url": "https://epicenter.bg/article/Foreign-Policy--V-SASht-se-chudyat-dali-da-dadat-na-Ukrayna-novo-moderno-orazhie--porazyavashto-tseli-v-Rusiya/305962/11/0",
		"text": "Министерството на отбраната на САЩ не бърза да доставя на Украйна т.нар. умни бомби - бомби с лазерно насочване, такава например системата може да превърне конвенционални боеприпаси в \"умни\" (JDAM – Joint Direct Attack Munitions). Американското военно ръководство изрази загриженост относно предложенията за доставка на Украйна на такива боеприпаси, които ще дадат на Киев способността да поразява цели дълбоко в Русия на разстояние от почти 160 километра.\n \nПентагонът се опасява, че доставката на тези оръжия ще отнеме твърде много време. Съгласно план, предложен от американския производител на оръжия Boeing, Съединените щати биха могли да изпратят наземно изстрелвани бомби с малък диаметър (GLSDB) в Киев. Ако трансферът се осъществи, Киев ще получи оръжия с обсег два пъти по-голям от боеприпасите за HIMARS, които вече са доставени в Украйна - GLMRS с GPS навигация. В този случай въоръжените сили на Украйна ще могат да поразяват цели, които са били недостъпни за тях през целия въоръжения конфликт, пише Foreign Policy.  Украйна многократно е обещавала, че няма да нанася удари с американско и натовско оръжие на руска територия, тъй като ръководството на САЩ се опасява от ескалация на военните действия. Но тези обещания не важат за окупираните от Русия украински територии като Крим. Въпреки призивите на някои членове на НАТО, администрацията на Байдън отказва да изпрати тактически балистични ракети ATACMS в Украйна, които са много точни и ще ѝ позволят да удари руски цели на 320 километра от фронтовата линия. Но администрацията дори не е обсъждала доставката на малки бомби като дискутира американските оръжия, които биха могли да провокират Русия към ескалация. Страхът от ескалация по-рано спря Съединените щати да доставят на Украйна такива системи като Javelin ATGM, 155-мм гаубици и инсталации HIMARS, макар че това се промени с времето. The Wall Street Journal по-рано съобщи, че Вашингтон дори е модифицирал системите HIMARS, доставени на Украйна, така че да не могат да изстрелват ракети ATACMS.  Министерството на отбраната на САЩ и командването на американските ВВС се опасяват, че доставката на бомби с малък диаметър ще се забави и те вече няма да са необходими предвид бързината на бойните действия в Украйна. Те не отслабват в Донбас дори в условията на студена зима, както се вижда от ситуацията в Бахмут и Соледар. Наземната бомба с малък диаметър, произведена съвместно от Boeing и шведската компания Saab, използва ракетен двигател за изстрелване и достигане на желаната височина, след което бива насочвана към целта. Бомбата може да лети с промени в траекторията според терена и дори да направи обратен завой при нужда. Тя се изстрелва с HIMARS или с по-тежкия вариант системи за залпов огън M270. Бомбата с малък диаметър GBU-39 трябва да бъде скачена с ракетния двигател M26 (двата основни компонента на GLSDB), преди да може да се използва в бой. Но това ще отнеме месеци.  Привържениците на доставките се притесняват, че поради колебание и нерешителност процесът ще се забави допълнително и Украйна ще получи тези боеприпаси с голямо закъснение, чакайки разрешение от Пентагона. \"Не политическата динамика пречи на доставките, а тромавата бюрокрация е причина\", каза представител на Конгреса, запознат с дебата. Има различни оценки за времето, необходимо за свързване на бомбата и двигателя. Анализаторите Джон Харди и Брадли Боуман от базираната във Вашингтон Фондация за защита на демокрациите смятат, че Украйна може да получи две пускови установки и 24 бомби в рамките на 9 месеца след одобряването на плана за доставки от Пентагона и 12 пускови установки със 750 бомби до края на 2024 г. Това е при условие, че доставените оръжия няма да бъдат произведени в отбранителни предприятия, а просто взети от американски складове, за да се свърже бомбата с двигателя. Поддръжниците на такива доставки казват, че бойните действия вероятно ще се проточат много месеци и следователно бомбата, въпреки дългото време за доставка, ще бъде много полезна за украинците. Освен това, GLSDB трябва да бъде сдвоена със собствена пускова установка, която прилича на малък товарен контейнер, но е различна от доставяните HIMARS и MLRS.  \"Всеки ден забавяне на решението за доставка отлага и времето, когато Киев може да получи такива оръжия\", каза Брадли Боуман пред Foreign Policy. Говорителят на Пентагона подполковник Гарън Гарн отказа да даде подробности за официалните преговори за военна помощ на Украйна, но каза, че САЩ са в постоянен контакт с Киев, оценявайки нуждите на украинците от оръжия и боеприпаси: \"Тяхната силна решителност на бойното поле показва, че те продължават ефективно да използват бойните средства, предоставени им от Съединените щати и световната общност, защитавайки своя суверенитет\". Boeing отказа да коментира. Украинското ръководство обаче се надява, че всички вътрешни пречки пред изпълнението на сделката могат да бъдат побързо преодолени. \"Ние просто се опитваме да разберем как да получим необходимите подобрения за тези бомби. Надяваме се, че ще ги получим със следващия пакет помощ\", каза украински военен лидер, пожелал да остане анонимен, пред Foreign Policy. Тази прецизно управляема бомба с тегло 113 килограма е с около 20 килограма по-тежка от боеприпасите GMLRS, които САЩ вече са доставили на Украйна. Тя може да покаже своята ефективност при унищожаване на руски позиции, подготвени в инженерно отношение, като окопи и траншеи. Пускането на такива бомби може да се извършва от затворени и скрити огневи позиции, за да се избегне откриването им. А боеприпасите ATACMS са два пъти по-тежки от такава бомба.\n \nВ момента Украйна увеличава интензивността на действията си на бойното поле, без дори да получи най-новите далекобойни оръжия от НАТО. Укроборонпром наскоро тества дронове-камикадзе с обсег на действие над 950 километра. Руското министерство на отбраната твърди, че Киев вече използва дронове с голям обсег за удари по руски въздушни бази. Западните страни започнаха дискусия дали да доставят на Украйна далекобойни оръжия от типа ATACMS, които могат да бъдат по-точни.\n \n\"Путин залага на повече забавяния. Той трябва да загуби. Украйна напълно заслужи нашата подкрепа и уважение. Време е да доставим ATACMS и да отворим път за танковете Leopard\", написа в Туитър литовският външен министър Габриелиус Ландсбергис. Съединените щати удвояват усилията си за оказване на помощ на Украйна. Този месец размерът на военната подкрепа възлиза на 3 милиарда долара, като в нея са включени 50 бойни машини Bradley. Но украинското ръководство е загрижено, че не разполага с достатъчно далекобойна огнева мощ, за да започне настъпление и да освободи окупираните от Русия територии.\n \nИ Москва със сигурност се готви да нанася нови удари, без да възнамерява да се ограничи само до позиционните битки в Донбас.\n \nГовори се, че Иран възнамерява да достави на Москва нови балистични ракети с малък обсег, за да попълни изчерпаните руски арсенали. \"Има руски цели в Украйна, които са трудни за поразяване със средствата, определени към днешна дата\", каза Боуман. \"На първо място, това са цели в Крим. Трябва да предоставим на Украйна средства за ефективно поразяване на окупационните руски сили в Крим\", добавя той. Докато Украйна непрекъснато иска авангардни бомби и боеприпаси с голям обсег, след руските удари по Бахмут и Соледар украинците ще трябва да обърнат внимание на темповете за обучение и изпращане на нови войски на бойното поле, както и на доставка на западни артилерийски снаряди.\n \n\"Голяма част от това се свежда до факта, че те не разполагат с достатъчно артилерийски боеприпаси. Освен това липсват обучени части за провеждане на настъпателни операции. Няма отговори на всички тези въпроси\", каза Роб Лий.\n \nПревод Ганчо Каменарски\n \nИзточник Actualno.com\n \nПоследвайте Епицентър.БГ вече и в Телеграм и Туитър!"
	},
	{
		"title": "Как и защо въздигнаха Петков/Василев като \"спасителите на Украйна\"? ",
		"url": "https://epicenter.bg/article/Platili-li-sa-si-Petkov-Vasilev-za-zaharosanata-statiya-v--quot-Di-Velt-quot-/305938/11/0",
		"text": "Платили ли са си Кирил Петков и Асен Василев за статията в \"Ди Велт\", която ги рисува като \"спасители на Украйна\"? Този въпрос плъзна вчера в някои политически коментари. Не можем да допуснем, че \"честните и почтените\" биха прибягнали до платена публикация, която да ги героизира, но пък отговор на въпроса ни дава самият \"Ди Велт\", където в редакционното каре е посочено, че предлагат платено журналистическо съдържание.\nЗа \"платени публикации\" в \"Ди Велт\" са посочили и тарифата си (Виж по-долу)\n \n\"Ди Велт\" са оповестили и базата, на която стъпва тяхната рекламна политика:\n\"ВНИМАНИЕКачествената журналистика на WELT е идеалната рамка за вашатаиндивидуални съобщения за комуникация.Използвайте имиджа и редакционната сила на една от най-известните медийни марки в Германия, за да вградите своя продукт ивашите комуникационни цели.Подкрепяме ви в концепцията, дизайна и реализацията.Дали като редакционна статия в DIE WELT или WELTAM SONNTAG или като онлайн принос на welt.de ниепредлагат ви оптималната среда.Накратко: Вие наблягате на това, което искате да общувате, а ниепредаваме вашето послание\".\n \n\n \nНай-високата тарифа за реклама на цяла страница е 81 312 евро, най-ниската - за четвърт страница - 15 576 евро.\n \nРазбира се, такава политика прави всяко издание и това не е повод за укоряване. Платено журналистическо съдържание има всяка медия и в това няма нищо лошо, когато е на базата на публични тарифи. И не малко политици у нас и по света прибягват до тези тарифи.\nВ случая не бихме насочили внимането си в тази посока, а по-скоро за ефекта на статията върху имиджа на България.\n \nРазследването в „Ди Велт“ е на Филип Шлюк и се базира на разговори на автора с Кирил Петков, Асен Василев, външния министър на Украйна Дмитро Кулеба, както и на други източници. В публикацията се разкрива, че България е доставяла оръжия и гориво индиректно на Украйна още в началото на войната.\n \nФИЛИП ШЛЮК - ПРИЯТЕЛ С КИРИЛ ПЕТКОВ \nГерманският журналист Филип Шлюк не крие, че е приятел с Кирил Петков. Той е бил в България през 2020 година, за да отразява протестите срещу Борисов. Тогава излиза негов материал е със заглавие: „Кризата в България – заплашен ли е ЕС от втора Унгария?“ Според автора в Брюксел гледат на България с тревога, правейки паралел със ситуацията в Унгария, където Орбан постепенно ограничил свободата на медиите, съдебната система, действията на опозицията. Филип Шлюк  описва Борисов: „Несъмнено талантът му за хумор позволява на мускулестия 61-годишен мъж да печели избори отново и отново“, като разказва за излъчването народния му стил на комуникация, излъчванията на живо в интернет, за играта му на футболния терен, за предложенията му за конституционна реформа, за отказа да подаде оставка в разгара на протестите.\n \nШлюк разказва, че е правил интервю с Кирил Петков още през 2022 година. В началото на тази година той отново разговаря с бившия премиер Петков и на базата на този разговор започва разследването, което стига до заключението, че \"България е спасила Украйна\", пращайки ѝ около 1/3 нужните ѝ боеприпаси и осигурявайки 40% от дизела за армията между април и август 2022 г.\nИноформацията му е потвърдена от външния министър на Украйна Кулеба, от чиито думи разбираме, че България в лицето на премиера Кирил Петков и финансовия министър Асен Василев едно е говорела публично, а друго е вършила тайно. Затова и в статията като червена нишка минава заключението на автора - как България тайно \"спаси\" Украйна с бизнес сделки през трети страни.\n \nКРИЗИСЕН ПИАР\n \n\"Скандалът с оръжията за Украйна е кризисен пиар. Вярно ли мислите, че \"Кирчовците\" са спасили Украйна? Като чуя за тях, се сещам за комисионните\", коментира тази сутрин зам.-председателят на парламента Йордан Цонев темата за износа на оръжие към украинската страна и разследването на \"Ди Велт\".\n \nПред \"Епицентър.бг\" Цонев допълни: \"Статията в \"Ди Велт\" е пиарски опит да се отвлече вниманието от скандала NEXO\" и зададе резонният въпрос: \"След като Петков/Василев са изнасяли оръжия за Украйна през посредници, кой е взимал комисионнните? И не важи ли за тях максимата, че войната за едни е смърт, а за други бизнес\".\n \nЗАД ГЪРБА НА КОАЛИЦИОННИТЕ ПАРТНьОРИАко вникнем по-дълбоко в съдържанието на статията и посланията ѝ излиза, че зад гърба на коалиционните партньори Петков/Василев хем са \"спасили Украйна\", хем са изиграли важна роля в процеса за налагане на икономически санкции на Русия, хем България не е \"похвалена\" за това от европейските ни партньори. Нещо повече, България  бе жестоко наритана, унизена и недопусната до Шенген.\n \nСтатията прави опит да извае евроатлантическия образ на \"шарлатанията\", по думите на Радев, за сметка на коалиционния партньор БСП - партията, която остана докрай на позициите си срещу подкрепа на която и да е страна, участничка във войната. Докато Нинова  отстояваше тези принципи, Петков и Василев зад гърба ѝ са действали съзнателно в разрез с приетите решения на МС и на НС. \n \n„Новото е, че тогавашният премиер (Петков) потвърди официално, че в Киев е имало споразумение. Украинският външен министър Кулеба, когато посети София, тогава темата за доставка на оръжия не беше официално повдигната, но зад затворените врати е имало конкретни разговори как съветски муниции от българските запаси ще могат да бъдат доставени на Украйна. Това, което за мен беше съвсем ново е, че е имало големи доставки на дизел индиректно за Украйна“, допълва германският журналист.\nНе знам дали Шлюк съзнава или не, но думите му са пряко доказателство за ЗАДКУЛИСЕТО на Петков/Василев. От статията на \"Ди Велт\" излиза, че тези, които яхнаха властта със заклинания срещу задкулисието, всъщност за провеждали абсолютно задкулисна политика и са управлявали държавата чрез договорки \"зад затворени\" врати. И че лъгал коалиционните си партньори от БСП и с него повече никой не трябва да се коалира, освен ако коалициите не са на принципа „майната му на закона, важното е да сме на правилнта страна на историята\nДЪРЖАВАТА НА ГЕРОИТЕ СПАСИТЕЛИ, НЕОЦЕНЕНА В ЕС\n \nУчудващо е обаче защо двамата \"спасители\" не са превърнали в бонус за страната ни \"геройството\", което са проявили спрямо Украйна, и защо това не е отчетено от Брюксел? Защо \"героите\" не са похвалени пред строя? Или признанието им е ставало по друг начин?\n \n\"Петков и Василев много рано са казали, че не можем да губим време. Украйна е в голяма опасност, Зеленски е в голяма опасност и трябва веднага да наложим санкции. Аз намирам това за впечатляващо. Говорих и с други представители и те ми потвърдиха\", отбеляза възторжено Филип Волкман Шлюк в статията си. Приемаме, че е вдъхновяващо да открием сред съвременните политици герои със сърцето на Данко. Странно обаче, че това \"впечатляващо\" действие на смелите Петков/Василев не води до позитивни последици на държавата, начело на която са по това време.  \n \nКоментирайки статията, вчера Асен Василев изрази радостта си, че има международно признание не за правителството \"Петков\", а за България. Измеренията на такова признание обаче към момента не виждаме. Напротив!\nУРОНИХА ЛИ АВТОРИТЕТА НА ДЪРЖАВАТА\n \nС прочит в днешия ден статията показва нагледно, как двама души, на които бе връчено отвън кормилото на властта, фактически са уронили авторитета на България, демонстрирайки пред нашите партньри, как се лъже пред цял свят и как зад решението на парламента за изпращане единствено на хуманитарна помощ, държавата ни тайно срещу заплащане е продавала боеприсаси и дизел за Украйна. Това не е измиване лицето на България, както твърдят двамата, а унижение и политически срам!\n \nКакто дойдоха на власт с лъжа, така през цялото време Петков/Василев лъгаха. И българите, и партньорите ни!\n \nНа 7 юни 2022 година Кирил Петков заяви: \"Няма да изпращаме оръжие на Украйна. По въпроса вече има решение на Народното събрание и то ще бъде спазено. Аз смятам, че това, което направихме за Украйна на ниво подкрепа на бежанците, на ниво средствата, които до този момент сме вкарали, всякакави хуманитарни помощи, ще ремонтираме техники, които на друго място не могат да се ремонтират\" . \nСъщата позиция многократно бе повтаряна като латерна пред Народното събрание и пред медиите в България.\n \nНа 24 юни 2022, вече в оставка, Петков е още по-категоричен, този път в Брюксел на среща на върха на ЕС - Западни Балкани декларира: \" Няма скрит внос за Украйна. Ние изнасяме оръжие, амуниции за наши партньори за ЕС, нашата стъпка е износ към Полша. Думичката: \"Украйна\" я няма (в интервюто пред \"Гардиън\" - б.р.), аз говорех за износ за Полша.\".\nДумите му бяха по повод интервюто му в британския всекидневник \"Гардиън\", излязло ден преди това, от което се подразбира, че страната ни изнася оръжие за Украйна през Полша.\nКирил Петков обаче не смее да го каже това директно. Интервюиращият не пита какво изнася България за Полша, но когато говори за разрива между него и президента Радев, станал заради войната на Русия с Украйна, Петков директно заявява, че Радев е бил \"много категорично ПРОТИВ доставката на оръжия за Украйна чрез трети страни\", а кабинетът, \"ние бяхме много категорично ЗА това\".\n \nИ последва нова лъжа!\nСлед като български медии изтълкуваха думите на премиера в оставка като признание за изпращане на оръжие на Украйна, Министерският съвет изпрати следното съобщение: \"Във връзка с появилите се в медиите публикации за оказвана помощ от България за Украйна, сме длъжни да уточним, че страната ни изпълнява стриктно решението на Народното събрание от 04.05.2022 г. и предоставя помощ единствено и само съобразно документа\". \nИ сега да се върнем на статията в \"Ди Велт\" и да затворим кръга - Кирил Петков и Асен Василев съвсем съзнателно са намерили вратичка за нарушаване решението на парламента.\nИ това не е повод за гордост, не е геройство, а поредното доказателство, че само една жалка държава може да преглътне и този позор на \"шарлатанията\".\nЗащото Кирил Петков, макар че прегази Конституцията, когато стана премиер се закле в парламента да служи само на българския народ и да се ръководи само от неговите интереси. А към този момент 80% от българите не споделяха тази политика, описана в статията на \"Ди велт\", което означава, че българският министър-председател е действал против интересите на българския народ."
	},
	{
		"title": "Боян Чуков: Вкарването на тежки танкове в Украйна ни приближава към ядрения Армагедон",
		"url": "https://epicenter.bg/article/Boyan-Chukov--Vkarvaneto-na-tezhki-tankove-v-Ukrayna-ni-priblizhava-kam-yadreniya-Armagedon/305956/11/34",
		"text": "Боян Чуков, геополитически анализатор, в интервю за обзора на деня на Радио \"Фокус\" \"Това е България\"  - Заместник-генералният секретар на НАТО и бивш външен министър на Румъния Мирча Джоана изрази предположение, че войната на Русия срещу Украйна е малко вероятно да приключи в близко бъдеще. На среща с началник-щабовете на Алианса той заяви, че руският президент Владимир Путин се готви за дълга война. Едновременно с това във варшавското метро могат да се видят нарисувани карти на Полша с Лвов на нейна територия, а Руското посолство в Швеция публикува карта, на която Крим е украински. Да очакваме ли обрати във войната в Украйна или да допуснем нейната продължителност? Анализът е на експерта по геополитика Боян Чуков.  - По принцип това, което вие цитирахте като изявление на румънския политик, е нещо, което го пишат почти всички западни медии, абсолютно по-голямата част от руските Телеграм канали, сайтове, анализатори говорят абсолютно едно и също. Просто по някой път се питам защо нещо, което всички говорят, някой изведнъж го казва и ние считаме, че е казал нещо кой знае какво и нещо кой знае колко важно. Ако вземем предвид съмита на НАТО през юни миналата година в Мадрид, там бяха поставени срокове за въоръжаване на Полша, за закупуване на оръжие, за увеличаване броя, числеността на полската армия, за рязко покачване броя на силите за бързо реагиране на НАТО в Европа. Това са процеси, които продължават дълго във времето, и немалко експерти твърдят, че така, както са започнали, би трябвало да свършат някъде към 2030-2032 г. Така че нищо не може в този момент да ни подскаже, че изведнъж всичко ще приключи другата седмица или до края на годината нещата ще приключат, тъй като многократно съм го казвал в своите коментари – тук не става дума за война между Украйна и Руската федерация. Тази война между Украйна и Руската федерация беше през първите няколко седмици. Но ако тя беше само между Руската федерация и Украйна, тя щеше да приключи отдавна. Но това е война от една страна между Руската федерация и от друга страна съответно САЩ и по-голямата част от страните членки на НАТО.  - Г-н Чуков, това не е ли опорна точка на Кремъл? На Запад се коментира, че именно обявяването на война между Русия и Запада е опорната точка на Путин.  - Тази теза, тя е опорна точка на Путин само за България. Ако някой човек, който не го мързи да чете, види какво пишат бразилските геополитици, индийските геополитици, какво коментират китайските експерти, какво коментира държавното ръководство на Китай, какво говорят иранците, въобще ние имаме някаква много такава грешна представа, че това, което се коментира у нас и се взима като заготовка от Киев или да речем от някои глобални медии от типа на CNN, това е основното и това е важното като позиция на Запада. Западът вече отдавна не е хомогенен. Ние използваме по някой път понятието \"колективен Запад“. Западът отдавна не е колективен. Западът в момента е неколективен Запад. И ще дам конкретен пример. В момента, когато нали уж целият Запад се мобилизира и се включва като логистика на Киев в сражението му срещу Москва, Полша поставя въпроса за репарации на Германия – една фантастична, космическа цифра. Точно в този момент – нещо повече, Моравецки, полският министър-председател, сега при посещението си в Киев, отново поставя този въпрос. Как мислите, едни подобни ходове на Варшава сплотяват ли европейските държави, правят ли ги единни, карат ли ги да мислят в една и съща посока? Не, разбира се. Освен това има и още един момент, който е принципен и фундаментален, когато правим анализ на тази тема. Ние всички сме свикнали да ползваме дихотомията Изток-Запад. Това е дихотомия, която е наложена от британските експерти, от британските геополитици. Само че ако говорим за Изток, можем ли да сравним Индия с Иран, с Монголия, с Виетнам или със Саудитска Арабия? Всичко това уж е Изток, но всъщност става дума за коренно различни цивилизации, за коренно различни държави с коренно различно държавно устройство. Абсолютно същото ние можем да кажем и за понятието \"Запад“, защото в понятието \"Запад“ ние напъхваме огромен брой държави, които по никакъв начин не биха могли да си приличат. Така че не считам, че това е опорна точка. Това е да речем похват на пропагандата, която в момента е много актуална в България, но тя е ограничена по отношение на консуматорите, тъй като в по-голямата част от света и както изредих преди малко много големи и много сериозни държави, хората не мислят по този начин. И Путин нищо общо няма с тези опорни точки.  - Да очакваме ли обаче обрат и във войната в Украйна? С какво си обяснявате, че във варшавското метро виждат Лвов на територията на Полша, а руското посолство в Швеция публикува карта с Крим – украински?  - Международните отношения не са терен на алтруизъм, на хуманизъм, а са терен, на който има конкуренция между народите, между държавите. Всяка държава на базата на своята история, на своята историческа памет има стратегически свои задачи и планове. И разбира се, постоянно в света с времето върви ребалансиране на векторната сума на основните глобални играчи. В момента това, което се случва в глобален план, е, че основните три силови вектора в света са САЩ, Русия и Китай. До тях стои и Индия, която също без да усещаме, започва да играе все по-голяма роля. И в момента имаме векторна сума от мощта на тези три-четири държави, която се променя. Така че ние би трябвало да се откажем и да считаме, че светът ще се върне в това свое състояние, което беше преди три-четири години, когато имахме само един глобален хегемон, който налагаше своите правила – подчертавам, своите правила, а не международното право, защото международното право беше изпразнено от съдържание в последните години и всеки си го ползваше така, както му беше удобно. Или ако го кажа в чисто теоретичен план, близо 80% от държавите по света считат, че в момента се намираме във фазова криза. При фазовата криза не може да има възстановяване на статута на Запада такъв, какъвто го познаваме. \"Неколективният Запад“ счита, че ние се намираме в системна криза и при системната криза може да се върне статута на Запада само обаче за сметка на Русия и Китай. Но към днешна дата това практически е невъзможно, защото сумарният военен, икономически, политически и всякакъв друг ресурс при тези две държави по никакъв начин не може да бъде преодолян от съответния ресурс на \"неколективния Запад“.  - При това положение накъде ще се насочат силовите вектори – САЩ, Русия, Китай плюс Индия? Каква посока ще вземат?  - В момента е важно, какво ще се случи на терена в Украйна. Защото очевидно е, че ние сме на прага на нещо, което се подготвя и от едната страна, и от другата страна, и всяка от страните го пази това като изненада. Естествено, военните – разбира се, те не оповестяват своите планове публично, за да знаят всички кой кога ще настъпи в атака, контраатака или някакво друго действие. В случая даже трябва да имаме предвид, че развитията в Украйна поставят на изпитание тези вектори, за които споменах преди малко, тъй като ние, макар и бавно, се доближаваме до ядрения Армагедон. Това не звучи никак пресилено, нито изкуствено. Защото с вкарването на тежки танкове в Украйна фактически може да се промени баланса на силите и тъй като ако руската армия разполага с някъде около 4-5 хиляди танка, то трябва да имаме предвид, че американците имат около 10 000 танка \"Ейбрамс\", германците имат също около 2-3 хиляди \"Леопарда\", британците имат от техните тежки танкове някъде около 400. И ако цялата тази армада се концентрира и тръгне към руската армия, единственото нещо, което може да ги спре, това е атомното оръжие. От друга страна, трябва да имаме предвид, че западноевропейските съюзници на САЩ, една част от техните самолети бяха оборудвани така, че да могат да носят тактическо ядрено оръжие. При това условие се задава следния въпрос от страна на руските експерти и съответно да речем от експертите, които са извън \"неколективния Запад“: Русия може ли по същия начин да оборудва самолетите на своите съюзници и да ги въоръжи с тактическо атомно оръжие. Например иранците, които в момента закупуват огромна бройка от руските самолети Су-35, още повече че имаме налице много силна интеграция както между Русия и Иран, така и между Русия и Китай.  - Казахте, че се доближаваме до ядрения Армагедон. Може ли да бъде предотвратен и как?  - Аз лично разчитам, че както американските военни, така и руските военни си дават ясна сметка, какви могат да бъдат последствията, ако се посегне даже към тактическото ядрено оръжие, тъй като то е само едно съвсем малко стъпало към посягане към стратегическите арсенали. И в този план щетите, които ще бъдат нанесени на едната и на другата страна, ще бъдат чудовищни. Те са абсолютно неприемливи. Така че аз лично считам, че политиците разчитат повече на блъфиране и доближаване плътно до тази червена черта. Ако погледнем внимателно позицията на Вашингтон, защото фактически тя е основната и най-важната, а останалите позиции, кой какво мисли в Западна Европа, са почти без значение, включително и в най-западната част на Стария континент – от американска страна се разчита, че вътре в Русия петата колона ще направи така, че ще бъде свалена сегашната власт. Те са твърдо убедени, че руската държава загива и са твърдо убедени, че руснаци и китайци никога не може да бъдат съюзници. Но това, че ситуацията се е променила вече, подсказва и новата позиция на Хенри Кисинджър. Ако си спомняте, неотдавна той излезе с постановка, че трябва да се търси договаряне с Русия, даже беше призовал по отношение на Киев той да направи някакви отстъпки, да направи включително и териториални отстъпки и да се опита да намери диалог с Руската федерация. Сега, когато вече и по чисто законодателен път Киев няма как да води преговори с Русия, преди броени часове имаме новата постановка на Хенри Кисинджър, в която той казва, че Украйна трябва да бъде приета в НАТО, с което на практика тотално се зачертава пътя за преговори между двете противоборстващи страни. Като искам да подчертая – двете противоборстващи страни, това са руснаците и американците. И към едната, и към другата страна има явни и неявни съюзници, но докато не бъде разрешен спора между Москва и Вашингтон, много е трудно да търсим някакво успокояване на обстановката. Разбира се, както обстановката вътре в Руската федерация не е спокойна – например в сряда имаше много остро изказване на Пригожин, който е шефът на \"Вагнер\"…  - Да, той не критикува ли Путин и военните?  - Той не критикува Путин и военните, той критикува администрацията на президента, която работи за победата на американците. Самият Пригожин – за мен много необичайно – има един много остър език по отношение на наследството от Елцин, кадрите на перестройката, които останаха във висшата руска администрация, но аз лично не считам, че това е само негова инициатива. Той съвсем наскоро имаше среща с Путин в Санкт Петербург и вероятно се полагат усилия за изчистване на руските институции от това наследство, за което споменах преди малко. В САЩ също не е спокойна обстановката, там също се наблюдава промяна на баланса в Камарата на представителите със затвърждаване на позицията на републиканците. Все повече са гласовете, в които се поставя въпроса: \"Докога и какви пари ще даваме на Украйна?“. От друга страна, в Украйна също имаме събития, които подсказват, че вътре сред управляващите в Киев има дрязги, има противопоставяне. Публична тайна е, че командващият на Въоръжените сили на Украйна ген. Залужни е в тежка конфронтация с президента. Във вторник си подаде оставката Арестович, който е главният психотерапевт на украинците и който коментира абсолютно всички събития – външнополитически, вътрешнополитически, ситуацията на фронта. Той си позволи да каже истината за това, че в Днепропетровск блокът е ударен с украинска ракета, при което бяха убити много цивилни граждани, и това му коства позицията, която заемаше. Дали това е някаква много сложна игра или не, ще видим в близко бъдеще. Съвсем преди броени часове според информацията, която има в интернет, хеликоптер, който е превозвал ръководството на Министерството на вътрешните работи на Украйна – министърът и неговият заместник, са свалени от \"Джавелин“, т.е. това са тези преносими ракетни установки, които са срещу самолети, и някои твърдят, че това е разчистване на сметки между военното разузнаване и администрацията на президента. Така че моето лично мнение е, че ние сме в навечерието на някакви събития. Какви ще бъдат точно – предполагам, че тук в рамките на 45 дни, не повече, два месеца ще можем да видим някакво раздвижване по фронтовете, а и не само по фронтовете, но и на международното поле.  - А доколко е вероятно, че след украинците идва ред на поляците да поемат ролята на пушечно месо? Това е ваша теза, но откъде взимате аргументи за нея?  - Това в общи линии не е нещо, което се очаква да стане. По неофициални данни на територията на Украйна се сражават близо 12 000 полски военни. Сега тях ги представят като наемници, но много добре се знае, че наемникът става наемник, когато военният се преоблече и сложи друга униформа. Така че дали са наемници, дали не са наемници, много трудно може да се каже, но имаше информация в руските медии, че според руското разузнаване в някои участъци от фронта вече почти не се чува на телефона украинска или руска реч, а се чува предимно полска. Така че поляците, всъщност те си гонят старата заветна мечта, която се нарича Жечпосполита. Ние от историята знаем, че това е държава, която се разпростира на територията на днешна Полша, на Литва, на Украйна и на някаква малка част от Беларус. Така че те се опитват в тази ситуация да получат териториални придобивки. Не че същото нещо не го правят румънците, макар и по друг начин, не че подобни аспирации нямат и унгарците, които също се опитват част от територията, която е населена с етнически унгарци, да си я върнат обратно, защото ако се върнем назад в историята, ще видим, че Трианонският договор лиши Унгария от част от нейните територии, да не кажем, че прекалено много са тези територии, за да може унгарският народ да забрави драматичните моменти в своята история със загубените територии, население и съответно природни ресурси. Така също от страна на Беларус една част от територията на Украйна, която граничи с Беларус, също е населена с етнически беларуси. Предстои да видим кой, как и по какъв начин ще се опита да реализира своите геостратегически замисли. Засега най-голям шанс имат поляците, тъй като и във военен план, и като въоръжение стоят най-добре в региона. Още повече, че се очаква рязко повишаване числеността на полската армия. Тя е някъде около 160 000 човека, очаква се да стане 300-350 хиляди човека. Тази година някъде март се подготвят широкомащабни военни учения и някои военни анализатори считат, че това може да бъде и повод част от редовната полска армия да влезе на украинска територия, още повече че в срещите между Дуда – президента на Полша, и Зеленски вече има достатъчно договорки, които промениха статута на полските граждани на украинска територия. Но така или иначе има и други заинтересовани фактори, например като Русия, която също би трябвало да има някакви аспирации докъде би могла да пусне украинска територия. Тук последните коментари от руски дипломати, руски експерти са, че Русия най-вероятно ще продължи да има като своя стратегическа цел спирането до Приднестровието, което включва и Одеска област.  Цоня Събчева\n \nПоследвайте Епицентър.БГ вече и в Телеграм и Туитър!"
	},
	{
		"title": "Хеликоптерът, който уби вътрешния министър на Украйна, е забранен в Европа заради дефекти",
		"url": "https://epicenter.bg/article/Helikopterat--koyto-ubi-vatreshniya-ministar-na-Ukrayna--e-zabranen-v-Evropa-zaradi-defekti/305952/11/0",
		"text": "Преди няколко години Франция продава хеликоптери Super Puma на Украйна за 1,5 млрд. евро. Сделката е финансирана с кредит от френски банки. Три ключови фигури от властта в Украйна загинаха при катастрофа с хеликоптер до детска градина в източното предградие на столицата Киев рано в сряда. Сред тях е Денис Монастирски - вътрешен министър и един от най-ценните съветници на президента Зеленски, участвал в изготвянето на стратегии за овладяване на руската инвазия. Двамата работят заедно отпреди Зеленски да заеме лидерския пост.  42-годишният Монастирски загина в сряда рано сутринта заедно с първия си заместник и държавния секретар към МВР. От началото на войната той е най-високопоставената жертва.  При инцидента жертвите са 16 души, а най-малко 30 са пострадалите, настанени в болница, съобщи началникът на президентската администрация Кирило Тимошенко. Сред тях има и 12 деца.  Екипът на министъра е пътувал към “гореща точка” на войната, когато хеликоптерът му е паднал. Началникът на полицията в североизточния град Харков Володимир Тимошко обяви, че ги е чакал за среща.  Времето рано сутринта е било мъгливо, а заради руските удари не е имало ток в предградието. Единственото, което се разпознавало от хеликоптера, бил панел на вратата и един от роторите му, който паднал върху покрива на кола.  Основната версия е, че катастрофата е инцидент - няма индикации за умишлен сблъсък. Въпреки това службата за държавна сигурност работи по няколко сценария - саботаж, техническа неизправност или нарушение на правилата за полет.  Шефът на полицията Игор Клименко написа във Фейсбук, че хеликоптерът е на украинската държавна служба за извънредни ситуации. Според очевидци летателният апарат бил френски хеликоптер Super Puma - забранен от години в Европа именно заради чести технически неизправности.  През 2016 г. редица страни като Норвегия и Великобритания спряха търговски полети с въпросния модел заради катастрофа със Super Puma, превозвал пътници от норвежка петролна платформа. Европейската агенция за авиационна безопасност по-късно приземи последните използвани модели. Все още обаче машините се използват в някои страни. В Бразилия например два от президентските хеликоптери са именно модифицирана версия на Super Puma.  След като Русия анексира Крим през 2014 г., Украйна имаше нужда да се снабди с военна техника и сключи много сделки с Франция, Грузия и други страни, като част от придобитото включваше именно излезлия от употреба модел Super Puma. Сделката между Киев и Париж бе за 1,5 млрд. евро, финансирана чрез заем от френски банки.  От нахлуването на Русия през февруари 2022 г. тези хеликоптери не са включени във военните операции, а се използват по-скоро за предоставяне на спешна медицинска помощ или за придвижване на правителствени служители.  Вътрешното министерство има жизненоважна роля в поддържането на сигурността и управлението по време на войната. Затова смъртта на трите ключови фигури е огромен проблем за Киев.  Президентът Зеленски обяви случилото се за ужасна трагедия, отнела живота на “истински патриоти”. Съпругата му Олена, която е в Давос за участие в икономическия форум, прие новината изключително емоционално, като се разплака минути преди да ѝ бъде дадена думата.Източник: \"24 часа\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Педро Санчес в Давос: Важно е да поддържаме контакти с Путин",
		"url": "https://epicenter.bg/article/Pedro-Sanches-v-Davos--/305940/7/0",
		"text": "Испанският премиер Педро Санчес призова за преговори с руския президент Владимир Путин за прекратяване на войната в Украйна в коментар в рамките на Световния икономически форум в Давос, предаде ДПА.  \"Важно е да поддържаме контакти с Путин\", заяви Санчес в Давос вчера.  \"Силно се застъпвам за това, например, френското правителство и германското правителство... да поемат водеща роля тук\", каза той пред телевизия CNN.  Според него би било възможно връщане към преговори с участието на Германия, Франция, Русия и Украйна в нормандския формат, установен преди началото на войната.  Останалите държави членки на ЕС биха подкрепили Париж и Берлин в подобна инициатива, каза Санчес.  Запитан дали Путин може да изтълкува желанието за разговори от страна на Запада като \"слабост\", Педро Санчес отговори: \"Не, не мисля така\".  По-рано външният министър на Испания Хосе Мануел Албарес изрази резерви относно евентуална доставка на бойни танкове \"Леопард\" от неговата страна за Украйна.  Коментарите отразяват различията по темата в испанското правителство, отбелязва ДПА. Лявоцентристката Испанска социалистическа работническа партия на Санчес си партнира с по-малката, по-лява партия \"Обединени ние можем\" (Unidas Podemos), която критикува оръжейните доставки за Украйна.  През юни, според съобщения в медиите, Испания е обмисляла доставки на \"Леопард\" от по-стария тип - 2 А4. Петдесет и три броя от тези танкове са изведени от употреба и се съхраняват в съоръжение в Сарагоса от 2012 г. насам.  След седмици на спекулации относно тази доставка министърът на отбраната на Испания Маргарита Роблес заяви през август, че танковете са в \"абсолютно окаяно състояние\" и че вече не е възможно да бъдат ремонтирани. Това предизвика учудване във военните среди, посочва агенцията.  Испания разполага с общо 108 танка \"Леопард\" 2 A4 и 229 танка \"Леопард\" 2E - версия на 2A6, адаптирана към испанските изисквания, напомня ДПА.  Отава привика руския посланик заради цивилните жертви в Украйна  Канада привика посланика на Русия в Отава заради нападенията срещу цивилни граждани в украинския град Днепър, при които загинаха най-малко 45 души, включително няколко деца, съобщи канадският министър на външните работи Мелани Жоли, цитирана от Ройтерс.  Официални представители са изяснили пред посланика, че Канада не приема \"бруталността на неотдавнашните руски атаки срещу цивилни граждани в Днепър\", заяви Жоли пред репортери в Торонто.  Нападението срещу жилищна сграда в Днепър в събота беше най-смъртоносното за последните три месеца. Украйна съобщи, че сградата е била поразена от руска ракета Kh-22. Кремъл твърди, че вълната от ракетни удари в събота не е била насочена към жилищни сгради.  Канада, подобно на други западни държави, наложи широки санкции срещу Русия заради инвазията й в Украйна. Министърът на външните работи Мелани Жоли заяви, че Отава ще продължи да държи Москва отговорна.  Канада обяви също, че ще достави 200 бронетранспортьора \"Сенатор\" като като част от военната си помощ за Украйна.  \"Ние ще продължим да задушаваме руския режим с координирани санкции и ще продължим да противодействаме на руските лъжи с факти\", заяви Жоли на съвместна пресконференция с британския външен министър Джеймс Клевърли, който бе на посещение в Торонто след визита в САЩ.  Канадски и британски военни обучават украински войници в Обединеното кралство. Мелани Жоли заяви, че още канадски експерти ще се присъединят към британската информационна служба, която се бори срещу руската дезинформация.  МААЕ разполага свои екипи в четирите атомни централи на Украйна  Международната агенция за атомна енергия (МААЕ) разполага свои екипи в четирите украински атомни електроцентрали, за да намали риска от тежки аварии, докато войната на Русия срещу Украйна продължава, съобщи ръководителят на агенцията Рафаел Гроси, цитиран от Асошиейтед прес.  МААЕ вече има постоянно присъствие в най-голямата ядрена централа в Украйна и в Европа - в Запорожие, която се контролира от руските сили от март, напомня АП.  Международната агенция ще разположи най-малко 11 свои експерти във всяка от централите, включително в затворената АЕЦ в Чернобил, в която през 1986 г. стана смъртоносна ядрена авария, довела до разпространение на радиоактивни отпадъци над голяма част от Европа.  Рафаел Гроси пристигна тази седмица в Украйна, за да разположи персонал на МААЕ във всяко ядрено съоръжение в страната. В сряда той посети Чернобил, а във вторник - Ровно.  Служителите ще останат толкова дълго, колкото поиска украинското правителство, каза той.  Експертите на МААЕ в Украйна ще задълбочат техническата експертиза във всяка централа, за да предотвратят ядрени аварии. Те ще наблюдават системите за ядрена безопасност и системите за сигурност.  Запорожката атомна електроцентрала се намира на фронтовата линия на продължаващите вече 11 месеца сражения между украинските и руските сили. Руските сили превзеха съоръжението през март и оттогава то неведнъж е било подлагано на обстрел. Всичките шест реактора са спрени, въпреки че централата все още е свързана с електрическата мрежа от съображения за сигурност.  Ръководителят на МААЕ настоява за създаване на зона за защита около централата в Запорожие, където международната агенция присъства вече повече от четири месеца.\n \nИзточник Дир.бг\n \nПоследвайте Епицентър.БГ вече и в Телеграм и Туитър!"
	},
	{
		"title": "Йордан Цонев: Вярно ли мислите, че Кирчовците са спасили Украйна? Това е кризисен пиар ",
		"url": "https://epicenter.bg/article/Yordan-Tsonev--/305934/2/0",
		"text": "За мен предизборната кампания започна още от нощта на 2 октомври. Това заяви пред БТВ Йордан Цонев, зам.-председател на ПГ на ДПС.  \"Случаят с Нексо е планетарен, става въпрос за огромни суми. Откраднати са много пари на американски, както и на немски граждани. През криптопирамидата са изпрани много пари на руски олигарси. Израелските служби са предали на родните, че един от финансистите на Хамас е правил транзакции през криптобанката\", каза още той.  Политическата връзка на Нексо е пряко свързана с кръга \"Капитал\". Сега тези връзки излиза - чрез реклама в един от техните вестниици, чрез фирми, чрез дарения, каза още той.  Скандалът с оръжията за Украйна е кризисен пиар. Вярно ли мислите, че \"Кирчовците\" са спасили Украйна? Като чуя за тях, се сещам за комисионните, коментира Цонев темата за износа на оръжи към украинската страна и разследването на \"Ди Велт\"  Относно управлението на страната Йордан Цонев коментира ГЕРБ и ДБ:  \"Евроатлантическата линия не трябва да се изпуска и това е нашата червена линия. Относно червените линии с ГЕРБ, да, имаме много - те водят политика на постфактум решения. Решават нещо и ни осведомяват, за нас това не е модел на управление, а обратното - с разговори. Христо Иванов ми се вижда узря да води диалог.\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Журналистът от „Ди Велт“ Филип Шлюк: Директна помощ от София за Киев не е имало",
		"url": "https://epicenter.bg/article/Zhurnalistat-ot--Di-Velt--Filip-Shlyuk--Direktna-pomosht-ot-Sofiya-za-Kiev-ne-e-imalo/305931/2/0",
		"text": "Разследването, публикувано в германското издание „Ди Велт“ се базира на разговори на автора с Кирил Петков, Асен Василев, външния министър на Украйна Дмитро Кулеба, както и на други източници. В публикацията се разкрива, че България е доставяла оръжия и гориво индиректно на Украйна още в началото на войната.\nБТВ разговаря с журналиста, направил разследването.  Германският журналист Филип Шлюк е бил в България през 2020 година, за да отразява протестите тогава. Шлюк е правил интервю с Кирил Петков още миналата година и е публикувал множество анализи за страната ни. В началото на тази година той отново разговаря с бившия премиер Петков и на базата на този разговор започва разследването.  След разговора с бившия премиер Петков за доставките на оръжия за Украйна, журналистът разбира, че страната ни е направила повече за Украйна от известното до момента. Авторът разглежда някои ключови събития от миналата година, но разкрива детайли неизвестни до момента. Със събраната информация изданието изчислява, че България покрива около една трета от нуждите от боеприпаси на Украйна, а между април и август осигурява и 40% от дизела за армията, който е много необходим в този период.  „Имаше следа и вероятно се е знаело и в България, че в страната се произвежда за Украйна. От моя гледна точка и вероятно това е липсвало и в българските медии е, официалното потвърждение, че износът е бил одобрен индиректно. Официалното потвърждение е, че между Петков и Зеленски е имало споразумение“, каза Филип Шлюк.  Официално потвърждение авторът получава и от украинска страна. В статията е цитиран външният министър Дмитро Кулеба. Разкриват се и повече детайли за посещението му през май в София.  „Тогава темата за доставка на оръжия официално не беше повдигната, но зад затворените врати е имало конкретни разговори, как съветски муниции от българските запаси ще могат да бъдат доставени на Украйна. Това, което за мен беше съвсем ново е, че е имало големи доставки на дизел индиректно за Украйна“, разказа Шлюк.  В статията ясно е описано, че директна помощ от София за Киев не е имало. Но имало разрешително за експорт със страни посредници. Шлюк разкрива и защо е озаглавил статията си „Страната, която тайно спаси Украйна“.  „През месеците април и май Украйна разполага с много малко муниции. Имаше малко официални доставки на оръжие, впоследствие Украйна получи западни отбранителни системи и е липсвало гориво - знам го от репортери в Украйна по това време. В този смисъл Украйна беше зависима от това дали ще получи муниции от България, както и дали ще бъде доставено гориво. За това стигаме до заключението, че в решителните месеци България до някаква степен е спасила Украйна“, обясни той.  Още разкрития  В същия материал Филип Шлюк разкрива още, че Кирил Петков и Асен Василев са играли важна роля в процеса за налагане първите икономически санкции на Русия.  От свои независими източници в Брюксел журналистът разкрива, че още на първия Европейски съвет след нападението на Русия над Украйна, Кирил Петков говори с различни европейски лидер и застава зад позицията, че не трябва да се губи време, защото Украйна и президентът Зеленски са в опасност.  Петков дава и някои конкретни предложения, които по-късно, по информация на „Ди Велт“, се превръщат в санкции. Според изданието във вътрешните кръгове на Брюксел санкциите са наречени „българско предложение“.\n \nПоследвайте Епицентър.БГ вече и в Телеграм и Туитър!"
	},
	{
		"title": "Анджей Дуда: Путин иска да пороби Украйна заради нейното желание да се присъедини към ЕС и НАТО",
		"url": "https://epicenter.bg/article/Andzhey-Duda--Putin-iska-da-porobi-Ukrayna-zaradi-neynoto-zhelanie-da-se-prisaedini-kam-ES-i-NATO/305921/7/0",
		"text": "Руският лидер Владимир Путин иска да пороби Украйна заради нейното желание да се присъедини към ЕС и НАТО, заяви пред телевизия Си Ен Би Си полският президент Анджей Дуда, предаде за БТА полската агенция ПАП.  Дуда, който в момента участва в Световния икономически форум в Давос, Швейцария, каза, че Путин иска да разшири своя режим и върху Украйна, защото е не може да приеме идеята, че Украйна иска да бъде част от \"общността на свободните държави\". Той подчерта, че съдбата на Украйна в конфликта зависи от помощта, която получава от Запада.  \"Днес какво ще стане в Украйна ще зависи от нивото на подкрепа, което западните страни, общо казано държавите от ЕС, ще предоставят на Украйна. Но не само те, а също и Съединените щати, Австралия, Канада - всички страни, които са част от това, наричано от нас \"свободния свят\", каза полският президент пред Си Ен Би Си.  Дуда каза, че неуспехът да бъде спрян Путин в Украйна може да окуражи руския лидер да атакува други страни, и припомни предупрежденията, отправени от бившия полски президент Лех Качински, по време на нападението на Русия срещу Грузия през 2008 г.  \"Ние, поляците, често обичаме да припомняме на себе си и на други какво нашият бивш президент Лех Качински каза там в Тбилиси през 2008 г. по време на руската агресия срещу Грузия. Той застана на главния път в Тбилиси, където се бяха събрали тълпи от хора. И каза: \"Днес е Грузия, утре може да са Балтийските държави, Украйна, а също и моята страна, Полша\", обясни Дуда.  \"Напълно наясно сме с факта, че тези имперски, колониални цели отново се появяват. Русия в основни линии се държи като колониална държава. Тя иска да колонизира други, да им отнеме свободите, да използва техните ресурси. Тя иска да изцеди потенциала на другите, техния икономически потенциал, природните им ресурси. Днес това се случва в Украйна. Същото ще бъде и с други страни\", каза полският президент.  Според Дуда западната помощ за Украйна е недостатъчна, за да спре напълно Русия.  \"Винаги повтарям, че първо и най-важно, това се дължи на храбростта на украинския народ, който защитава своята родина. Ние ги подкрепяме, като им изпращаме модерни оръжия. И въпреки че руснаците са повече по численост и имат по-добро обезпечаване, украинците все пак са способни да им устоят чрез своята смелост и с помощта на нашите модерни оръжия. Да им устоят, но все още не и да ги спрат. Те имат нужда от повече помощ, за да ги отблъснат\", каза Дуда.  На въпрос за конфликта за върховенството на закона между Полша и ЕС във връзка със съдебните реформи, Той заяви, че Западът не може напълно да разбере проблемите, пред които са изправени бившите комунистически страни. Той каза, че това важи също и за полското правораздаване, което все още се бори с остатъците от бившата комунистическа система.  \"Трябва ни време, да завършим тези реформи. Ние сме демократична страна. Това се прави със съгласието на полските избиратели\", добави Дуда."
	},
	{
		"title": "Зеленски пред форума в Давос: Доставете ни по-бързо танкове!",
		"url": "https://epicenter.bg/article/Zelenski-prizova-zapadnite-sayuznitsi-po-barzo-da-dostavyat-tankove-na-Ukrayna/305910/7/0",
		"text": "Украинският президент Володимир Зеленски заяви пред участниците в Световния икономически форум в Давос, че западните съюзници трябва по-бързо да доставят на страната му танкове и средства за противовъздушна отбрана, за да се отнеме на Русия възможността да извършва нападения, предадоха световните агенции.  В речта си на форума, която произнесе по видеоконферентна връзка, украинският президент обвини Москва в износ на терор.  \"Тиранията напредва по-бързо от демокрациите\", каза той. \"Затова мобилизацията на света трябва да е по-бърза от следващата военна мобилизация на нашия общ враг. Затова доставката на западни танкове трябва да изпревари следващата инвазия на руските танкове. А доставката на системи за противовъздушна отбрана трябва да изпревари следващата ракетна атака на Русия\" , допълни той.  \"Русия има нужда от по-малко от една секунда, за да започне войната. Светът имаше нужда от дни, за да реагира с първите санкции\", каза Зеленски, като по този начин той припомни онези пъти в миналото, в които светът се е колебаел да реагира на действията, които Москва не се е поколебала да извърши, като например окупацията на Крим.  По време на включването си на форума в Давос Зеленски каза също така в отговор на въпрос към него, че не е притеснен за сигурността си след хеликоптерната катастрофа, при която по-рано днес загина украинският вътрешен министър.\n \nПоследвайте Епицентър.БГ вече и в Телеграм и Туитър!"
	},
	{
		"title": "\"ЛУКойл Нефтохим\" твърди, че не изнася гориво за Украйна",
		"url": "https://epicenter.bg/article/-quot-LUKoyl-Neftohim-quot--tvardi--che-ne-iznasya-gorivo-za-Ukrayna/305907/4/0",
		"text": "\"ЛУКойл Нефтохим\" отрече да изнася гориво за Украйна, както се твърди днес в статия на \"Ди Велт\", съобщава \"Сега\".  Под заглавие \"Как България спаси Украйна\" се разказва, че 40% от дизела за Украйна е от \"ЛУКойл Нефтохим\".  Бившият вицепремиер Асен Василев потвърждава пред изданието този факт и казва, че е убедил бургаският комбинат да го прави, защото има излишък, а и \"служителите били против войната на Путин\".  Пред РИА \"Новости\" от \"ЛУКойл\" отбелязват, че продуктите на рафинерията се продават на вътрешния пазар само на български купувачи, а компанията няма договори за доставки за Украйна.  Пред ТАСС от компанията уточняват, че българските власти никога не са се обръщали към компанията с молба за доставка на гориво за Украйна. Същото твърдят и пред РИА Новости - \"нямаме договори с Украйна, никой не ни е молил за доставки на гориво там\".  Компанията казва, че на вътрешния български пазар търгува с около 500 компании. И допълва, че с българските власти обсъжда единствено въпроси, свързани с регулиране на бизнеса, а \"политически теми никога не са обсъждани\".  \"Сега\" също зададе въпроси на \"ЛУКойл\" и получи отговор, че \"компанията не коментира изказвания на депутати, министри, политици\".\n \nПоследвайте Епицентър.БГ вече и в Телеграм и Туитър!"
	},
	{
		"title": "Столтенберг призовава за значително увеличение на доставките на оръжие за Украйна в Давос",
		"url": "https://epicenter.bg/article/Stoltenberg-prizovava-za-znachitelno-uvelichenie-na-dostavkite-na-orazhie-za-Ukrayna-v-Davos/305905/7/0",
		"text": "Украйна се нуждае от \"значително увеличение\" на доставяните оръжия, защото войната е навлязла в преломен момент и от предоставянето на подобна помощ зависи мирното уреждане на конфликта, заяви пред Ройтерс генералният секретар Йенс Столтенберг, цитиран от БТА.\n \n\"Войната навлезе в решаващ момент и затова Украйна се нуждае от значително увеличение на помощта, която ѝ се оказва\", каза той в интервю в кулоарите на Световния икономически форум в швейцарския курорт Давос. \"Ако искаме утре да има мирно решение на конфликта, трябва да предоставим оръжие днес\", подчерта той.\n \nВ петък във военновъздушната база \"Рамщайн\" в Германия се събират министрите на отбраната на около 50 страни, включително на тези от НАТО. Това ще бъде пореден кръг преговори между съюзниците, посветен на руската инвазия в Украйна.\n \nВъв фокуса на разговорите след два дни се очаква да бъде въпросът каква помощ ще окажат САЩ, но и дали Германия ще престане да се съпротивлява на изпращането на танкове \"Леопард\" на Украйна или поне ще разреши на съюзническите страни да предоставят такива тежки от своите арсенали, тъй като като производител на тези танкове Германия е включила в договорите, когато ги е продавала, клауза, забраняваща реекспорта им, отбелязва Ройтерс.\n \nСтолтенберг реагира сдържано по темата и заяви, че консултациите по въпроса продължават, но приветства решението на Великобритания да изпрати на Киев танкове \"Чалънджър\".\n \nС него тя стана първата западна страна, решила се на подобна стъпка, поставяйки Германия под още по-голям натиск да направи същото. Лондон ще изпрати 14 \"чалънджъра\", но \"леопардите\" са смятани за най-добрия вариант за Украйна да се сдобие с достатъчно големи танкови сили.\n \nКиев счита, че с предоставянето на подобна техника ще позволи на украинската армия да предприеме ново настъпление срещу руските позиции в източните и южните части на Украйна.\n \nСпоред Столтенберг освен от танкове тя се нуждае и от комплекси за противовъздушна отбрана, резервни части и обслужване на предоставената техника.\n \nПо думите му през последните седмици обстановката на бойното поле се е стабилизирала, но проточилите се ожесточени боеве за град Бахмут на изток са показали колко важно е да се помогне на Украйна да с още оръжие.\n \nПрез последните седмици руските войски се съсредоточиха върху превземането на Бахмут, а миналата седмица обявиха победа в съседния град Соледар.\n \n\"Руският президент Владимир Путин не дава никакви признаци, че се готви за мир, и затова трябва да осъзнае, че не може да спечели на бойното поле\", подчерта Столтенберг.\n \nПоследвайте Епицентър.БГ вече и в Телеграм и Туитър!"
	},
	{
		"title": "МВнР и Демерджиев изказаха съболезнования на Украйна заради катастрофата с хеликоптер в Бровари",
		"url": "https://epicenter.bg/article/MVnR-i-Demerdzhiev-izkazaha-saboleznovaniya-na-Ukrayna-zaradi-katastrofata-s-helikopter-v-Brovari/305901/2/0",
		"text": "Министерството на външните работи (МВнР) и министърът на вътрешните работи Иван Демерджиев изказваха съболезнования в официалната си страница в  по повод катастрофата на хеликоптер в Бровари, Украйна.\"С голямо прискърбие научих новината за трагичния инцидент от тази сутрин, при който са загинали моят колега, министърът нва вътрешните работи на Украйна Денис Монастирски, неговият първи заместник Евгений Енин, и държавният секретар Юрий Лубкович, както и много цивилни, сред които и деца. Това е ужасна загуба, настъпила в период на извънредни изпитания за народа на Украйна\", се казва в писмото на заместник министър-председателя по обществен ред и сигурност и министър на вътрешните работи Иван Демерджиев до Н. Пр. Виталий Москаленко, посланик на Украйна в Република България.\"Позволете чрез Вас да изразя искрени съболезнования към роднините и близките на всички загинали, продължава писмото, в което е отправена молба да бъде предадена дълбока съпричастност и към  професионалната общност на Министерството на вътрешните работи на Украйна. Искрено се надавам шокът от тази загуба да бъде бързо преодолян, а войната да бъде преустановена в най-скоро време\", гласи още съболезнователният адрес. По-рано в предградието на Киев при катастрофата на хеликоптер загинаха 16 души, сред които и украинският министър на вътрешните работи Денис Монастирски, а 30 са бяха ранени.На борда на хеликоптера е имало девет души: шестима представители на оперативна група на министерството на вътрешните работи, по-специално ръководството на министерството - министър Денис Монастирски, неговият заместник Евген Енин и държавният секретар Юрий Любкович. Всички те са загинали.Президентът Володимир Зеленски възложи на Службата за сигурност на Украйна в сътрудничество с полицията и други оторизирани органи да установи всички обстоятелства около катастрофата в Бровари.\n \nПоследвайте Епицентър.БГ вече и в Телеграм и Туитър!"
	},
	{
		"title": "Путин: В Украйна ние се борим срещу неонацистите, които прославят Бандера",
		"url": "https://epicenter.bg/article/Putin--V-Ukrayna-nie-se-borim-sreshtu-neonatsistite--koito-proslavyat-Bandera/305900/7/97",
		"text": "Днес Русия се бори в Украйна с неонацизма. Това заяви президентът на РФ Владимир Путин на среща с работници в Обуховския завод в Санкт Петербург, съобщават руските медии.  \"Имаме всички основания да наречем днешния режим в Украйна неонацистки. Те издигнаха Бандера в ранга на герой. Как е възможно това? И всички си траят, мълчат, дават си вид, че не забелязват как те продължават същата практика - заградителни отряди, разстрели на цивилни\", обяви Путин.  \"Ние сме длъжни да помогнем на тези хора, които се считат за част от руската култура, носители на руския език. Имаме всички основания да наречем днешния киевски режив неонацистки\", подчерта президентът.  Мощният военнопромишлен комплекс на страната е увеличил производството си и че това е една от основните причини, поради които Русия ще надделее над Украйна, заяви Путин пред работниците в завода, в който се произвеждат системи за противовъздушна отбрана.  \"От гледна точка на крайния резултат и победата, която е неизбежна, има няколко неща, които не са изчезнали и лежат в основата на нашата победа. Това е единството и сплотеността на руския и изобщо на многонационалния руски народ, това е героизмът на нашите бойци в рамките на специалната военна операция и на фронтовите линии, както и, разбира се, работата на отбранително-промишления комплекс, на предприятия като вашето\", каза Путин. \"Победата е сигурна, нямам съмнения в това\", заяви руският президент.  Той отбеляза, че руските оръжейни компании произвеждат приблизително същия брой противовъздушни ракети, какъвто всички останали страни в света взети заедно, и три пъти повече от САЩ.  По-рано Путин участва във възпоменателните церемонии по случай осемдесетата годишнина от пробива на блокадата на Ленинград по време на Втората световна война, когато войските на нацистка Германия обсаждат града в продължение на близо 900 дни.  Той каза пред ветераните, че Русия се бие в Украйна, за да защити етническите руснаци и рускоезичното население, което според Москва е подложено на систематична дискриминация - обвинение, което Киев отрича.  \"Това, което правим ние днес, включително и специалната ни военна операция, е опит да спрем тази война и да защитим своите хора, които живеят на тези територии\", заяви Путин. \"Това са наши исторически територии\", допълни той.\n \nПоследвайте Епицентър.БГ вече и в Телеграм и Туитър!"
	},
	{
		"title": "\"Ню Йорк Таймс\": САЩ изпратиха на Украйна боеприпаси, съхранявани в Израел",
		"url": "https://epicenter.bg/article/-quot-Nyu-York-Tayms-quot--SASht-izpratiha-na-Ukrayna-boepripasi--sahranyavani-v-Izrael/305883/7/0",
		"text": "САЩ са изпратили на Украйна боеприпаси, съхранявани в Израел, съобщи в. \"Ню Йорк Таймс\", допълвайки, че решението за това е било взето още миналата година при управлението на центристкия израелски премиер Яир Лапид.  Представител на израелските власти потвърди новината за Ройтерс, заявявайки, че Лапид е одобрил трансфера на боеприпаси, макар че САЩ не се нуждаят от такова официално разрешение.  Израел осъди руската инвазия в Украйна, но ограничи своята подкрепа до изпращане на хуманитарна помощ и отбранително оборудване, отхвърляйки директната доставка на оръжие, уточнява Ройтерс.  Израел иска да поддържа координационна гореща линия с Русия, установена през 2015 г., във връзка с военните му удари по предполагаеми ирански обекти в Сирия, където Москва има гарнизон. Израел е загрижен и за благоденствието на голямата еврейска общност в Русия, отбелязва Ройтерс.  Представителят на израелските власти е посочил, че не знае дали подобни трансфери на американско оръжие ще бъдат направени по време на сегашното управление на консервативния премиер Бенямин Нетаняху, встъпил в длъжност на 29 декември. По време на предишните си мандати той поддържаше близки отношения с руския президент Владимир Путин.  Американското посолство в Израел не направи коментар по повод съобщеното във в. \"Ню Йорк Таймс\".  Украинският посланик Евген Корнийчук каза в телефонен разговор за Ройтерс, че \"няма никаква представа\" дали това съобщение е вярно.  Руското посолство отказа всякакъв коментар.  Лапид, който встъпи в длъжност през юли, говореше отчетливо за подкрепата си за Украйна. Запознат с неговата политика обаче твърди, че е малко вероятно това да е повлияло на трансфера на американско оръжие, заявявайки, че \"който и да е израелски премиер щеше да направи същото\".  В продължение на десетилетия Пентагонът складира запаси от боеприпаси в Израел в случай на спешна нужда от тях по време на война или за да бъдат изпратени на други съюзници на САЩ.  Според в. \"Ню Йорк Таймс\" боеприпасите, изпратени от Израел за Украйна, са около 300 000 155-милиметрови артилерийски снаряда, които Киев изразходва с бързи темпове.  Въпреки че подобни боеприпаси се пазят в Израел, \"американците нямат нужда от нашето разрешение, за да ги преместят. Те са американска собственост\", каза бившият генерален директор в израелското министерство на отбраната и бивш генерал на въздушните сили Давид Иври, цитиран от Ройтерс.  Източник: БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Руски войник-дезертьор от войната в Украйна е бил ликвидиран в Липецка област",
		"url": "https://epicenter.bg/article/Ruski-voynik-dezertyor-ot-voynata-v-Ukrayna-e-bil-likvidiran-v-Lipetska-oblast/305878/7/97",
		"text": "Служители на руските силови ведомства са установили и ликвидирали избягал от зоната но военните операции в Украйна военнослужещ. Това съобщават местните власти в Телеграм.  31-годишният Дмитрий Перов е бил ликвидиран на място, при операцията по задържането му той се опитал да окаже съпротива.  На 13 януари той напуснал самоволно полка си, който се намирал в зоната на специалната военна операция. 31-годишният мъж е бил въоръжен с автоматично оръжие, имал е 5 пълнителя с патрони и гранати. Той е бил записан от видеокамери за наблюдение във Воронежка област на път към Липецка област.  \"Открит и ликвидиран е Дмитрий Перов, търсен за дезертиране от военната си част. Ситуацията е под контрола на силовите структури. Заплаха за населението няма. Водят се следствени действия\", съобщиха местните власти.  От администрацията на Девицкия селсъвет в Усманския район на Липецка област, Перов бил очакван от спецчасти в село Новоуглянка, където е бил обграден и ликвидиран.  При операцията не се е наложила евакуация на населението.\n \nПревод и редакция: Епицентър.БГ\n \nПоследвайте Епицентър.БГ вече и в Телеграм и Туитър!"
	},
	{
		"title": "Украйна разследва трагедията с вътрешния министър: Всички версии са възможни",
		"url": "https://epicenter.bg/article/Sluzhbata-za-sigurnost-na-Ukrayna-razsledva-tragediyata--vsichki-versii-sa-vazmozhni/305868/7/0",
		"text": "Разследването на катастрофата на хеликоптера, при която в Бровари край Киев загина ръководството на Министерството на вътрешните работи на Украйна, е възложено на Службата за сигурност на страната, заяви украинският президент Володимир Зеленски в изявление във връзка с трагедията.  Той представи актуални данни за ранените: 15 души са загинали, 25 са ранени, като десет от тях са деца, като допълни, че тези данни все още се уточняват.  \"Днес в Бровари се случи ужасна трагедия... Наредих на Службата за сигурност на Украйна в сътрудничество с Националната полиция на Украйна и други оторизирани служби да установят всички обстоятелства на случилото се\", каза Зеленски.  \"Изказвам съболезнования на всички семейства и приятели на жертвите! Денис, Евгени, Юрий, екипът на Министерството на вътрешните работи... истински патриоти на Украйна. Нека почиват в мир! Нека паметта на всички, които загубиха живота си в тази черна сутрин, да бъде вечна!\", каза още украинският президент.  В същото време главният прокурор на Украйна Андрий Костин заяви, че към момента няма яснота за причините за катастрофата на хеликоптера в Киевска област и се разглеждат всички възможни версии.  По думите на Костин досъдебното разследване е възложено на следователи от Службата за сигурност на Украйна и е под негов личен контрол.  Представител на командването на украинските военновъздушни сили пък заяви, че ще са необходими няколко седмици, за да се установят причините за трагедията.  \"За съжаление, небето не прощава грешките, както казват пилотите, но наистина е рано да се говори за причините\", каза Юрий Игнат в ефира на националния телемаратон. - Това няма да стане след ден или два\".  По официални данни на Държавната служба за извънредни ситуации на Украйна за катастрофата инцидентът е станал в 08:20 ч. Хеликоптерът се е разбил, като при това е повредена сградата на детската градина с последвал пожар, разбити са прозорците на четиринадесететажна жилищна сграда и 3 автомобила. В 09:06 ч. пожарът в сградата е локализиран на площ от 500 квадратни метра, а в 09:28 ч. е потушен.  На борда е имало 9 души: 6 членове на оперативната група на МВР, включително ръководството на Министерството на вътрешните работи, и 3 членове на екипажа от Държавната служба за извънредни ситуации.  Според Юрий Игнат, хеликоптерът, който се разби в Киевска област, е Super Puma AS 332, предоставен от Франция.  Според него всички правоприлагащи органи вече разполагат с такива хеликоптери. Тези хеликоптери са предназначени специално за Държавната служба за извънредни ситуации на Украйна и Министерство на вътрешните работи.  \"Те участваха и в различни специални мисии, не само в централната част на страната, но и по-близо до бойните действия\", заяви той.  В същото време представителят на администрацията на Зеленски Кирило Тимошенко заяви, че смъртта на ръководството на МВР няма да се отрази по никакъв начин на работата на ведомството. Ръководителят на комисията по правоприлагане на Радата Сергей Йонушас добави, че новият ръководител на МВР ще бъде избран, след като комисията по правоприлагане на Радата одобри кандидатурата.  Междувременно един от заместниците ще изпълнява задълженията на министъра, но все още не е известно кой ще бъде той.\n \n Източник Дир.бг\n \nПоследвайте Епицентър.БГ вече и в Телеграм и Туитър!"
	},
	{
		"title": "Лавров: С благословията на Запада създаването на нацистка полицейска държава в Украйна е завършено",
		"url": "https://epicenter.bg/article/Lavrov--Krizata-v-Ukrayna-zapochna-mnogo-predi-izprashtaneto-na-ruski-voyski-tam/305861/7/97",
		"text": "С благословията на Запада създаването на нацистка полицейска държава в Украйна е завършено, заяви руският външен министър Сергей Лавров, цитиран от ТАСС и БТА.  \"Създаването на нацистка полицейска държава [в Украйна] е в разгара си. По същество то вече е завършено с благословията на Запада\", заяви той на пресконференция за резултатите от руската дипломация през 2022 г.  Лавров припомни, че през 2004 г., времето на първия Майдан в Украйна, за първи път европейски официални лица заявиха: \"Украйна трябва да избере с кого да бъде - със Запада или с Русия\". Оттогава насам, според министъра, този подход в западната политика към региона се насърчава последователно.  Русия разчиташе, че Европа ще разбере, че е невъзможно да \"мами постоянно\" и да се нарушават дадените обещания, включително по въпроса за разширяването на НАТО на изток, каза още руският външен министър.  \"Дадох пример с първия Майдан в Украйна през 2004 г., когато официална Европа каза, че Украйна трябва да избира: с Европа или с нас. Това беше три години преди речта на [руския президент Владимир Путин] в Мюнхен. И тогава разчитахме, че разумът ще надделее и Европа ще разбере, че не може постоянно да мами, че не може постоянно да придвижва НАТО на изток в разрез с дадените обещания\", каза той.  В този контекст руският външен министър допълни, че Москва ще бъде принудена да предприеме неуточнени мерки по границата си, ако Финландия се присъедини към военния алианс на НАТО, съобщи Ройтерс.  Лавров заяви, че Финландия дълго време е била пример за приятелски отношения, но бързо е променила реториката си по отношение на Москва. Той заяви, че поради това Русия ще трябва да предприеме \"подходящи мерки на нашите граници\", ако Финландия, която споделя 1300 км граница с Русия, наистина стане член на НАТО.  Думата \"война\" беше най-трагичната през 2022 г., но действията на Русия са отговор на хибридната война, която Западът води, посочи още Лавров.  Руският външен министър посочи, че САЩ са прекъснали преговорите с Русия за стратегически диалог и че отношенията между Вашингтон и Москва няма да бъдат същите като преди. Лавров също така каза, че вина за началото на дипломатическия спор между Москва и Вашингтон носи бившият американски президент Барак Обама, след като по време на неговото управление бяха изгонени 35 руски дипломати след съобщенията за руска намеса в американските избори през 2016 г., информира Ройтерс.  \"Думата \"война\",“ каза Лавров в отговор на въпрос коя е най-трагичната дума през изминалата година. „Не се страхувам да го кажа, защото това, което се случва, е нашият отговор, който, както каза президентът [Владимир Путин], може би е трябвало да бъде даден малко по-рано, но това е точно отговорът“, предаде ТАСС.  В същото време руският външен министър отбеляза, че думата, която дава надежда, е \"победа\". \"Мисля, че светът трябва да чуе думата \"победа\". Онези, които искат да чуят думата \"преговори\", за съжаление, всъщност не искат тези преговори и манипулират този термин по всички възможни начини, за да удължат възможно най-дълго тази война срещу Русия\", подчерта Лавров.\n \nСергей Лавров обвини САЩ, че подготвяли почвата за конфликта в Украйна като част от това, което той нарече хибридна война срещу Москва.  На пресконференция в руската столица Лавров заяви, че кризата в Украйна е започнала много преди Москва да изпрати десетки хиляди войници в страната през февруари миналата година в рамките на така наречената от Кремъл \"специална военна операция\".  Вашингтон и Западът обвиняват Москва, че преследва непровокирано заграбване на земи в Украйна в колониален стил, докато Русия представя сблъсъка като исторически между нея и Запада.  Лавров също така сравни неотдавнашните действия на САЩ с тези на Адолф Хитлер и Наполеон Бонапарт, като заяви, че Вашингтон е подчинил Европа, за да води война срещу Москва.  Той заяви, че нацисткият лидер и френският император някога са се опитали да използват същата тактика срещу Русия.  \"Съединените щати, чрез Украйна като марионетка, водят война срещу нашата страна със същата задача: окончателното решаване на руския въпрос\", заяви Лавров пред репортери на годишната си пресконференция.  Руският външен министър констатира, че Москва все още не е видяла сериозни предложения за мир в Украйна и че идеите на украинския президент Володимир Зеленски по този въпрос са неприемливи.  Лавров заяви, че Москва е готова да обсъди конфликта със западните страни и да отговори на всички сериозни предложения, но че при всеки разговор трябва да се обърне внимание на по-широките опасения на Русия за сигурността.  Говорейки на пресконференция в Москва, Лавров отново призова НАТО да премахне своята \"военна инфраструктура\" от Украйна и други страни, намиращи се в близост до границите на Русия.  Лавров също така посочи, че унижението, на което са подложени етническите руснаци в Украйна, е неприемливо.  Според оценката на руския външен министър Западът решава всичко вместо Украйна. Руският външен министър посочи, че след края на Студената война Съединените американски щати са нахлували в чужди територии около 300 пъти.  Той отчете, че арабските страни не се присъединиха към антируските санкции въпреки натиска на Запада.  Лавров отбеляза още, че западните държави се опитват да създадат блокове срещу Русия и Китай в Азиатско-Тихоокеанския регион (АТР). Той обвини Запада, че търси начини да дразни и разгневява Китай по редица въпроси, като статута на Тибет и Тайван. Според Лавров Китай е твърде могъщ, за да могат САЩ сами да му се противопоставят, затова Вашингтон е принуден да \"мобилизира\" Запада в подкрепа на антипекинската си програма.  \nПоследвайте Епицентър.БГ вече и в Телеграм и Туитър!"
	},
	{
		"title": "Петков/Василев за \"Ди велт\":  Директен износ за Украйна не е имало! Нинова спази думата си",
		"url": "https://epicenter.bg/article/Petkov-za-statiyata-v--quot-Di-velt-quot--Direkten-iznos-na-orazhie-za-Ukrayna-e-nyamalo/305859/2/0",
		"text": "Трябва ясно да се каже, че директен износ на оръжие от България за Украйна не е имало. Помощта за Украйна е минавала през други страни, т.е Корнелия Нинова е спазила думата си. Тази теза изрази бившият премиер Кирил Петков на брифинг в парламента по повод публикация на германския всекидневник \"Велт\" за \"България - страната, която тайно спаси Украйна\".\n \nФормално нямаме нито един износ директно за Украйна. От тази гледна точка те са абсолютно прави - в документите в министерството на икономиката пише Полша, Румъния, Англия\", обясни Петков. \n \n\"Нашите партньори от Полша и Румъния, от Щатите и Англия са купували оръжието на българската индустрия. Да, част от това оръжие е отивало в украинската армия, но това не е, защото България е изнасяла, това е, защото нашите партньори са внасяли в Украйна. Но, радваме се, в заглавието е написано ясно, че България е имала основополагаща роля и е от правилната страна на историята този път\", заяви Петков. Не отговори обаче защо информацията излиза чак сега.\n \n\"Всъщност \"Ди Велт\", ако сте прочели статията детайлно, казва, че няма директен износ от България за Украйна. България е изнасяла оръжие за редица страни, между които Щатите, Англия, Полша, Румъния, след което това оръжие е стигало до Украйна\", коментира и Асен Василев, съпредседател на \"Продължаваме Промяната\" и бивш вицепремиер и министър на финансите.\n \nБългария реално е изнасяла дизел за Украйна през частни компании, несвързано с правителството. Оказва се, че това е било от важно значение за украинската армия. Няма правителствена програма за това. Това е било от частни контрагенти към частни контрагенти.\n \nВажното е да се каже, че за пръв път България не се цитира като някакъв лош пример. Заглавието на тази статия в най-голямата медия в Германия и една от най-големите в света казва, че България е спасила Украйна в първите месеци на войната, каза още Кирил Петков, предаде Новини.бг.\n\"Данте е казал, че най-горещите места в Ада са запазени за хора, които пазят неутралитет по време на морална криза. За щастие, България зае ясна страна срещу руския агресор. Застанахме срещу политиката на сфера на влияние и на това големите държави да се опитват да диктуват на малките какво да правят. Радвам се, че най-накрая има международно признание за България, защото България направи правилния избор\", коментира от своя страна Асен Василев.  По въпроса дали \"Продължаваме промяната\" ще се явят на срещи с БСП за третия мандат и в какъв формат трябва да бъдат те, Василев посочи: \"Нека изчакаме колегите от БСП да формулират процеса. След това ще коментираме. В момента няма как да коментираме нещо, което още не е анонсирано. Все още има шанс да се реализира правителство, нека не говорим за нови избори\".  Той коментира и казуса Nexo. Асен Василев обясни, че регулиране на даренията към политическите партии има и в момента, но въпреки това сметна, че има нужда да се преосмисли моделът на финансиране на партиите в България \"Партиите могат да получават дарения само от физически лица, не от компании. В рамките на 30 дни трябва да ги обявят пред Сметната палата. След което Прокуратурата, ДАНС могат да проверят тези дарения и да сезират партията или съда, ако е необходимо.\nПо-важното е дали може да се финансира устойчиво партийна национална структура с текущите нива на субсидиите\", добави съпредседателят на \"Продължаваме промяната\".\nАсен Василев подчерта, че не е имало среща с Nexo във финансовото минерство по темата с БОРИКА. В нея, по думите му, са участвали Асоциацията на банките в България и Асоциацията на финтех индустрията.\n \nПоследвайте Епицентър.БГ вече и в Телеграм и Туитър!"
	},
	{
		"title": "Костадин Костадинов: „Ди Велт“ откриха топлата вода, след като правителството на Петков падна",
		"url": "https://epicenter.bg/article/Kostadin-Kostadinov---Di-Velt--otkriha-toplata-voda--sled-kato-pravitelstvoto-na-Petkov-padna/305854/2/0",
		"text": "„Ди Велт“ откриха топлата вода няколко месеца след като правителството на Кирил Петков отдавна вече не е в управлението. Разбира се, трябва да направи уточнението, е тези доставки са минавали през фирми посредници в Румъния и Полша.  Това заяви в кулоарите на парламента лидерът на „Възраждане“ Костадин Костадинов. Той определи като „лицемерие“ твърденията на Корнелия Нинова, че „нито един куршум не е отишъл за Украйна“.\n \n„Няма какво повече да си каже от това, което вече сме си казвали. Няма как да подкрепим друг мандат освен, ако не получим подкрепа за основни политически линии, които ние чертаем в това Народно събрание.\n \nНа първо място това е желанието на „Възраждане” да проведем референдум за запазването на българския лев”. Това заяви лидерът на партията Костадин Костадинов пред журналисти в Народното събрание.  По думите му подписката за запазването на лева на върви изключително успешно.  „Подозирам, че е възможно да внесем близо половин милион подписа още в средата на март месец. Ако получим подкрепа за това наше искане мисля, че не би имало никакъв проблем да продължим да разговаряме с БСП”, допълни Костадинов.  Той коментира, че още миналата година от „Възраждане” са предупредили, че правителството на Кирил Петков е позволило изнасянето на военна помощ за Украйна. „Разбира се трябва да направим уточнението, че тези доставки са минавали през посредници. Това е лицемерно отстрана на БСП, но те ще си носят отговорността пред собствените си избиратели. Ние неведнъж сме заявявали, че с подписа на Корнелия Нинова са изнесени оръжия за милиарди”  Костадинов бе категоричен, че каквото и да се говори правителство няма да бъде съставено.\n \nПоследвайте Епицентър.БГ вече и в Телеграм и Туитър!"
	},
	{
		"title": "Иван Ченчев за публикацията на \"Ди Велт\": Няма нито един изнесен патрон за Украйна",
		"url": "https://epicenter.bg/article/Ivan-Chenchev-za-publikatsiyata-na--quot-Di-Velt-quot--Nyama-nito-edin-iznesen-patron-za-Ukrayna/305850/2/0",
		"text": "\"Това просто е несериозно. Няма нито един изнесен патрон, призна го и сегашният министър на икономиката по време на парламентарен контрол\".  Така депутатът от БСП Иван Ченчев коментира в кулоарите на парламента изнесената информация на немския вестник \"Ди Велт\", че България е изнасяла боеприпаси и гориво за Украйна още от началото на войната, но чрез посредници.\n \nИмаше парламентарен контрол, тук беше служебният министър на икономиката, той потвърди - няма нито един изнесен патрон за Украйна. Това са фактите, посочи Ченчев.\n \nДепутатът коментира и темата за третия мандат. Цяла България знае, че ние имаме Национален съвет, каза Ченчев и добави, че на него трябва да решат какво се прави с мандата и с кого да говорят.\n \nВ момента тече подготовката за него, със сигурност ще има дискусии, дебати вътре, в които всеки ще си каже какво мисли по въпроса, добави депутатът. По думите му няма нищо странно, така процедират винаги.\n \nТри месеца всички политически сили говорят, че третият мандат е натоварен с очакване, сега призовахме за три дни малко повече търпение, за да можем спокойно да си свършим работата и да решим накъде ще върви не само партията, но и страната в случая с третия мандат, каза още Ченчев. Днес от 14.00 часа се събира Националният съвет на социалистите. Там трябва да се реши с кои партии в какъв формат ще преговаря БСП за съставяне на правителство с третия мандат. Ченчев обаче не даде повече подробности и призова за търпение."
	},
	{
		"title": "Христо Иванов: България още в началото трябваше да заяви ясна подкрепа за Украйна",
		"url": "https://epicenter.bg/article/Hristo-Ivanov-za-novinata-v-Die-Welt--Balgariya-tryabvashe-da-zaeme-chestna-pozitsiya/305847/2/0",
		"text": "България още от самото начало е трябвало ясно да заяви, че подкрепя Украйна и не е имало необходимост военната подкрепа чрез оръжие да минава през посредници. Така съпредседателят на \"Демократична България\" Христо Иванов коментира днешната статия на \"Ди Велт\" за български доставки на муниции и гориво за Украйна миналата година.\n \n\"Вие знаете, че ние винаги сме успявали България да окаже всячески помощ на Украйна и в рамките на търговски сделки, за които става в случая дума, и в рамките на други ангажименти, включително безвъзмездна помощ, която отваря възможността България да получи подкрепа за модернизация на своята армия чрез заместване\".\n \nСпоред него помощта за Украйна е нашият национален интерес. \n\"Как точно се структурират сделките е въпрос на прагматични търговски отношения. За да се скрие това, трябваше да се минава през посредници и това е донесло загуби за България. Лицемерието струва пари и то на нас. Важното е, че всичко това се е случило\", казва Христо Иванов.\nПред журналисти в кулоарите на парламента съпредседателят на \"Демократична България\" (ДБ) Христо Иванов коментира и третия мандат.\n \n\"За третия мандат шансът е изключително малък, той е по-скоро теоретичен. Имаме много различия с БСП\". Той посочи, че от ДБ още не са получили покана за лидерската среща и уточни, че въпросната среща му изглежда по-скоро пиар, за да се прикрие, че мандатът е обречен.  По случая с Nexo Иванов коментира, че компетентните органи си вършат работата и подчерта, че ДБ не я касае този казус, допълвайки, че темата се използва пропагандно. На въпрос за финансирането на ДБ той обясни, че всичко е декларирано, публично и прозрачно.  Всичко е декларирано, всичко е публично и прозрачно. Готови сме, ако сме сбъркали някъде, да си понесем отговорността. Но никога не сме влизали в сделки с нашите дарители, вкл. и с Nexo, поясни Христо Иванов.  По думите му настоящият модел на финансиране на партиите е поредица от популистки действия, които са създали хаос. Добави, че на България ѝ трябва Закон за лобизма и ясно публично финансиране.\n \nПоследвайте Епицентър.БГ вече и в Телеграм и Туитър!"
	},
	{
		"title": "Д-р Костадин Ангелов за Кирил Петков по повод оръжието за Украйна: Момчето не е добре",
		"url": "https://epicenter.bg/article/D-r-Kostadin-Angelov-za-Kiril-Petkov--Momcheto-ne-e-dobre/305846/2/0",
		"text": "Момчето не е добре, казвал съм ви го.\nТова написа депутат от ГЕРБ проф. д-р Костадин Ангелов във Фейсбук, визирайки бившия премиер Кирил Петков.\n \nТой привежда две изказвания на Петков, свързани с предоставянето на оръжие за Украйна. На 24 юни м.г. той твърди, че \"няма скрит BG износ на оръжие за Украйна\", а на 17 януари 2023 г. съвсем друго - че голяма част от снарядите в Украйна са били български. \"Когато твърдиш две коренно противоположни неща едновременно е симптомокомплекс. Той включва обърканост, нестабилно настроение и поведение, неадекватни реакции, несигурност, импулсивност\", обяснява проф. д-р Ангелов.\n\"Засега говорим за гранично личностово разстройство. Но само, засега... Патологичното лъжене е отделен симптом на друга диагноза, продължи Костадин Ангелов. - Момчето не е добре, казвал съм ви го. Но вече симптомите започват да се открояват ярко\", завършва бившият здравен министър.\n \n \n\n \nПоследвайте Епицентър.БГ вече и в Телеграм и Туитър!"
	},
	{
		"title": "Вътрешният министър на Украйна и още 15 души са загинали при катастрофа на хеликоптер край Киев",
		"url": "https://epicenter.bg/article/Vatreshniyat-ministar-na-Ukrayna-i-oshte-pone-15-dushi-sa-zaginali-pri-katastrofa-na-helikopter-kray-Kiev/305840/7/0",
		"text": "Шестнайсет души са загинали, а 30 са били ранени, по уточнени данни при катастрофата на хеликоптер в предградие на Киев. Сред жертвите са украинският министър на вътрешните работи Денис Монастирски и три деца, съобщи УНИАН, позовавайки се на канцеларията на президента Володимир Зеленски.  \"Данните за трагедията в Бровари са уточнени: загинали са 16 души, включително три деца. Хоспитализирани са 30 човека, сред които 12 деца\", се казва в изявлението.  Претърсването на мястото на катастрофата продължава.  На борда на хеликоптера е имало девет души: шестима представители на оперативна група на министерството на вътрешните работи, по-специално ръководството на министерството - министър Денис Монастирски, първият му заместник Евген Енин и държавният секретар Юрий Любкович. Всички те са загинали. \nЗагинали са и двамата пилоти.\n \nПрезидентът Володимир Зеленски възложи на Службата за сигурност на Украйна в сътрудничество с полицията и други оторизирани органи да установи всички обстоятелства около катастрофата в Бровари.  УНИАН посочва три от версиите за случилото се: нарушаване на полетните правила; техническа неизправност; преднамерени действия за унищожаване на хеликоптера.  Междувременно стана известно, че вертолетът, превозвал ръководството на украинското МВР, е летял към североизточната Харковска област.\n \nСпоред местните медии хеликоптерът се е запалил във въздуха, а при падането се е взривил и е избухнал силен пожар.\nПо-рано губернаторът на Киевска област съобщи, че машината е рухнала в близост до детски ясли и жилищна сграда.\n \nОбластният управител каза, че са пострадали 29 души, но службите за спешна помощ по-късно обявиха, че броят на загиналите е 15 души, а 25 са ранени, включително 10 деца.\n \nНа кадри от видеа, публикувани в социалните медии, се виждат горящи сгради. \"Имало е деца и… служители в яслата в момента на трагедията\", написа в \"Телеграм\" областният управител на Киевска област Олексей Кулеба.  Засега не е ясно каква е причината за падането на хеликоптера, а Русия също не е коментирала информацията. Украински официални представители не са споменали за руска атака в региона.  \"За съжаление това се случи на хеликоптер на Държавната служба за извънредни ситуации, който изпълняваше своите задачи\", заяви говорител на украинските ВВС пред телевизия \"Апостроф ТиВи\". По негови думи разследването на катастрофата може да отнеме най-малко няколко седмици. Хеликоптерът е бил френски \"Супер пума\" (Super Puma) на украинските правоприлагащи служби, каза той. \"За съжаление небето не прощава грешките, както казват пилотите, но наистина е прекалено рано да говорим за причините\", добави той.\n \nПрессекретарят на началника на Националната полиция Мариана Рева заяви, че е твърде рано да се говори за предварителните причини за катастрофата.\n \nУкраинският главен прокурор Андрий Костин заяви, че разследването разглежда \"всички възможни версии за катастрофата на хеликоптера\".\n \nВ същото време съветникът на украинския вътрешен министър Антон Герашенко изброи версии като саботаж, неизправност на оборудването и нарушаване на правилата за безопасност на полетите.\n \nУкраинските медии твърдят, че сред възможните версии е и пилотска грешка. Украинското издание \"Трибуна-Бровари\" съобщава, че хеликоптерът е паднал по време на мъгла: вероятно пилотът не е видял високата сграда, започнал е да набира височина и е загубил контрол.\n\"Денис, Женя, Юра, всички, които бяха на борда на хеликоптера, бяха патриоти на Украйна, всеки защитаваше и укрепваше Украйна. Винаги ще ви помним. Вашите семейства винаги ще бъдат под закрилата на приятелите и държавата. Вечна Ви памет, приятели!\", написа в канала си в Телеграм съветникът на загиналия вътрешен министър Антон Герашченко.\n \nЧетиридесет и две годишният вътрешен министър Монастирски беше адвокат и политик, спечелил парламентарен пост на изборите през 2019 г. и представляваше партията на Зеленски \"Слуга на народа\". Той стана ръководител на парламентарната вътрешна комисия и смени Арсен Аваков на поста вътрешен министър, след като Аваков напусна през юли 2021 година.Украинският президент Володимир Зеленски нарече случилото се в Бровари \"ужасна трагедия, причинила неизразима болка\". Премиерът Денис Шмигал каза, че смъртта на Монастирски и цялата трагедия в Бровари е голяма загуба за правителството и за цялата украинска държава.\"Това е наистина сърцераздирателно. Вътрешният министър Денис Монастирски беше пътеводна светлина в подкрепата за украинския народ по време на нелегалната инвазия на Путин\", написа в \"Туитър\" британската министърка на вътрешните работи Сюела Бревърман. \"Когато разговаряхме през октомври, бях поразена от неговата решителност, оптимизъм и патриотизъм\", добави тя.\n \nВъзпитателка в детската градина в Бровари разказа подробности за трагедията. Според нея тя тъкмо са посрещали идващите деца, когато е видяла пламъците.\n \n\"Първоначално бучеше, сякаш нещо лети. Притихнахме, а след това чухме експлозия. Всички легнаха и бързо се евакуираха в укритието. Успяхме да приемем четири деца и родителите им веднага ги прибраха\", казва тя. \"Хеликоптерът направи три кръга над \"Фора\", литна към центъра, започна да се снижава рязко, удари се, запали се и това беше всичко\", разказа жител на Бровари за последните минути преди катастрофата.  Появи се и видео, на което се вижда вътрешността на детската градина, избити са всички прозорци, пораженията са сериозни.  Бровари се намира на около 20 км североизточно от Киев. Руските и украинските сили се сражаваха за контрола над града в ранните етапи на инвазията на Москва, докато руските войски не се изтеглиха в началото на април 2022 г.\nПоследвайте Епицентър.БГ вече и в Телеграм и Туитър!"
	},
	{
		"title": "Die Welt: Как България тайно спаси Украйна. Изпрати 1/3 от оръжията за армията й",
		"url": "https://epicenter.bg/article/Die-Welt--Kak-Balgariya-tayno-spasi-Ukrayna/305837/11/0",
		"text": "След като близо година всички уастници в последната управляваща коалиция у нас отричаха сега  Die Welt, излиза с ново твърдение: \" Тайно, много тайно България спаси Украйна с оръжие. Кирил Петков и Асен Василев били автори на „българското предложение“, с което започнаха европейските санкции срещу Русия.  Благодарение на разпокъсаната си вътрешна политика и проруските наклонности на голяма част от нейния елит, София се стараеше по време на инвазията да подчертава, че не въоръжава Украйна. Това обаче е била димна завеса, според разследване на германския всекидневник „Ди Велт“. \n \nПрез пролетта на 2022 г. украинската армия изпитваше отчаян недостиг на гориво и боеприпаси от съветски калибър, необходими за борбата с руската агресия. Спасението дойде от неочаквана страна - България.\n \nТова пише германският ежедневник Die Welt, който базира материала си на разследване и интервюта с Кирил Петков, Асен Василев и украинския външен министър Дмитро Кулеба.\n \nПетков и Василев, сега опозиционни политици, търсещи път обратно към властта на очакваните предстоящи избори, нарушиха мълчанието си относно истинския мащаб на ролята на България миналата пролет.  „Смятаме, че около една трета от боеприпасите, необходими на украинската армия в ранната фаза на войната, идват от България“, казва Петков пред WELT. \n \nСтатията, публикувана и в Politico (медия от същата група – Axel Springer), представя една мащабна картина за това как България е влязла в ролята на посредник и е използвала посредници, за да осигури на Киев жизненоважни доставки на оръжия, боеприпаси и дизелово гориво в критичен момент от войната миналата година. \n \nБлагодарение на раздробената си вътрешна политика и проруските пристрастия на голяма част от елита си, в хода на инвазията София се постара да подчертае, че не въоръжава Украйна. Това обаче е било само димна завеса, смятат от Die Welt.  Докато бивият премиер Петков в началото на войната се опитваше да насочи страната към по-западна, пронатовска траектория, той трябваше да се бори с острата реакция на прокремълски политици, включително сред коалиционните му партньори – социалистите от БСП, които са „наследници на старата комунистическа партия“, припомнят от германското издание.\n \nКирил Петков дори трябваше да уволни собствения си министър на отбраната (Стефан Янев – бел. ред.) заради проруска реторика за войната.\n \nПоне публично бившият премиер се опитваше да омаловажи идеята, че България - въпреки значителните запаси от оръжия от съветската епоха - ще се намеси и ще въоръжи Украйна. Предвид тази чувствителност, официалната позиция на България по отношение на войната я поставя в една и съща категория с Унгария на Виктор Орбан - твърде политически обвързана с Москва, за да може мнението ѝ да натежи, пише Die Welt.\n \nПетков и Василев, които отново търсят път към властта на очакваните предстоящи избори, нарушиха мълчанието си относно истинския мащаб на ролята на България за Украйна през миналата пролет.\n \nОколо една трета от мунициите\n \nДокато БСП наричаше доставките на българско оръжие за украинските сили \"червена линия\", от „Продължаваме промяната“ използваха посреднически компании в България и чужбина, за да открият маршрути за доставки по въздух и земя през Румъния, Унгария и Полша.\n \n\"По наши изчисления - около 1/3 от боеприпасите, необходими на украинската армия в ранната фаза на войната, идват от България\", казва Петков пред германската медия.\nСпоред публикацията екипът на Петков е използвал \"компании посредници в България и чужбина, за да се отворят маршрути за снабдяване по въздух и суша през Румъния, Унгария и Полша\".\n \nДоставките на дизел се оказват също толкова деликатен въпрос\n \nДизелът, който България доставя на Украйна, е преработен от руски суров петрол в черноморска рафинерия, собственост на руската компания \"Лукойл\".\n \n\"България се превърна в един от най-големите износители на дизелово гориво за Украйна и на моменти покриваше 40% от нуждите на Украйна\", казва бившият финансов министър Асен Василев пред Die Welt.\n \nВасилев разказва и за среща на Световната банка през пролетта (18-24 април 2022 г., по-малко от месец след нахлуването на Русия - бел-ред.), на която разбрал за проблема от представител на Украйна. В резултат насърчил \"Лукойл\" да изнася излишното гориво, а реакцията била положителна: служителите осъждали войната. Според него България се нуждае от половината от произвежданото гориво, затова останалото отивало до Украйна - през чуждестранни посредници. Понякога горивото се натоварвало и на влакове. Правителството в Киев потвърждава тази версия на събитията. Кулеба заявява пред изданието, че страната му е била застрашена от изчерпване на боеприпасите през април 2022 г.\n \n\"Знаехме, че в българските складове има големи количества от необходимите боеприпаси, затова президентът (Володимир) Зеленски ме изпрати да набавя необходимите материали\", казва Кулеба, който беше на посещение у нас в края на април 2022 г.\n \nВъпросът с мунициите беше \"на живот и смърт\", тъй като иначе руснаците щяха да завземат още градове и села, да \"убиват, измъчват и изнасилват\" още украинци, казва Кулеба.\nСпомня си, че Петков му отговорил (срещата им в София бе на 19 април 2022 г. - бел.ред), че вътрешнополитическата ситуация, пред която е изправен, не е лесна, но ще направи всичко по силите си.\nИзправен пред исканията на Киев, разказва Кулеба, Петков е отговорил, че положението му в страната \"не е лесно\", но че ще направи \"всичко, което е по силите му\".\n \nКулеба имаше тогава срещи и с ръководствата на парламентарно представените партии. Петков е \"на правилната страна на историята\".\n \n\"Кирил Петков показа почтеност и аз винаги ще му бъда благодарен, че използва всичките си политически умения, за да намери решение\", продължава Дмитро Кулеба. Историята, казва той, е проста: Докато някои членове на българската коалиция застанаха на страната на Русия, Кирил Петков реши \"да бъде от правилната страна на историята и да ни помогне да се защитим от един много по-силен враг\".\n \nТвърдението за ролята на Полша се появи и през пролетта в българското публично пространство, а името фигурира косвено в данни на проекта Oryx за доставяни до Украйна български оръжия. В неделя \"Блумбърг\", като се позова на тези и други данни, включи български самолети Су-25 в предоставената на Украйна продукция (макар и не директно от България); според Oryx в списъка са и танкове и гаубици, но той изрежда само бойна техника, не и муниции.\n \nИнтересно обаче е включването на Унгария, чиято официална политика е да не допуска транзит на оръжия, освен че не ги предоставя на съседна Украйна. Същевременно още през пролетта имаше данни за доставки, преминали и през \"неутралната\" Сърбия, и през Унгария, без възражения от двете страни.  Украинският първи дипломат казва, че според него не може да се говори за директна военна помощ за Украйна от българското правителство, а по-скоро за възможността \"украински компании и компании от НАТО да получат възможността да се снабдят необходимото от български продавачи\".\n \nПланът на Кирил Петков\n \nВ публикациата се твърди, че на 25 февруари, само ден след началото на инвазията на Владимир Путин в Украйна, на неофициална среща на Европейския съвет в Брюксел бившият премиер Петков подчертава пред евролидерите, че на Зеленски може би му остават по-малко от 48 часа живот, че е в списъка за убийства на Москва и че Съветът трябва незабавно да вземе решения за санкции. В крайна сметка Европейската комисия подкрепи тези стъпки.  По същото време ден по-рано Асен Василев участва в среща на финансовите министри на ЕС в Париж. Всички там все още били в шок от нападението. Василев изнася реч пред колегите си - не за числата и икономическите последици, а за това какво има предвид Путин под \"денацификация на Украйна\". Министърът се осланя на опита на България.  \"Ето какво направиха руснаците в България след Втората световна война, те убиха хиляди инакомислещи, професори и свещеници\", казва Василев и също призовава за незабавни решения за действия срещу Москва.\nУчастниците в срещата потвърждават пред Die Welt, че българският министър е преобърнал настроението на събралите се делегати. Два дни по-късно Брюксел приложи тези мерки.\n \nВ европейските кръгове първите санкции след 24 февруари били наричали \"българското предложение\". \n \nНа 19 април, малко преди посещението на Петков в Киев, украинският външен министър Кулеба заминава за София - в момент, в който започва нова и несигурна фаза на войната. Украинците са изтласкали нашествениците от Киевска област и от север, но много от обещаните западни оръжия все още не са им доставени. Сраженията са били толкова интензивни, казва днес Кулеба, че Украйна спешно се е нуждаела от попълване на запасите си, особено на боеприпасите съветско производство. Именно затова Зеленски смята, че Кулеба може да осигури тези боеприпаси по време на мисията си в София.\n \nСега Петков казва, че неговото правителство е разрешило на посредниците да изнасят не директно за Украйна, а на посреднически фирми в чужбина. \n \n\"Нашата частна военна индустрия произвеждаше на пълни обороти\", заявява той. В публикацията се говори и за кадри от април, на които се виждат натоварени догоре самолети от България до Полша, където Жешов е известен като ключова точка за доставки.\n \n \"Уверихме се, че сухопътният маршрут през Румъния и Унгария също е отворен за камиони\", казва още бившият премиер.\n \nТова, което се знае, е, че полското летище Жешув, на 70 км от украинската граница и строго охранявано от НАТО, е основен пункт за доставки. \"Уверихме се, че сухопътният маршрут през Румъния и Унгария също е отворен за камиони\", казва Петков.  Кулеба потвърждава тези доставки. Той подчертава, че не става въпрос за предоставяне на военна помощ от българското правителство директно на Украйна, \"а по-скоро за предоставяне на възможност на украински компании и компании от страните от НАТО да си набавят необходимото от български доставчици\".\n \nСпоред информацията, предоставена на Die Welt, САЩ и Великобритания са платили за доставките.\n \nИзглеждаше, че всичко ще бъде разкрито през юни, когато ръководителят на \"Кинтекс\" Александър Михайлов трябваше да подаде оставка след политически спор и оповести публично данните си - вероятно с цел да разклати правителството. Михайлов говори за износ на стойност \"2 млрд. евро\" от началото на войната. Той спомена и за доставките на боеприпаси за ракетната установка Grad BM-21. Но след това нещата отново замлъкнаха. Международните медии останаха внимателно фокусирани върху доставките на западни оръжия, включително американските ракетни установки HIMARS.\n \nСоциалистическата партия в България продължаваше да заплашва, че ще развали коалицията, ако има пряка подкрепа за Киев - но не можеше, защото такава подкрепа официално не съществуваше, пише Die Welt.\n \nДизелови сделки \n \nВасилев си спомня за среща на Световната банка във Вашингтон през пролетта. Там, казва той, украински служител му разкрил, че горивото за войските е на привършване. Тогава в действие влиза \"Лукойл\". Асен Василев споделя, че е насърчил ръководството на компанията в България да изнася излишъците от петрол за Украйна. Реакцията е била положителна, а служителите там също са осъдили войната на Путин, каза той. Самата България се нуждае от около половината от горивото, което рафинерията произвежда. Останалото е било изпратено в Украйна.\n \nЗа пореден път доставките от местни компании са се осъществявали чрез чуждестранни посреднически фирми, според бившия финансов министър.  Киев потвърждава пред Die Welt, че украинските компании са получавали български дизел в този изключително важен етап от войната. \"Камиони и цистерни редовно са пътували до Украйна през Румъния, а в някои случаи горивото е било качвано и на товарни влакове\", казва Василев.\n \nМосква отвръща на удара\n \nС тайните линии за доставки към Украйна Петков поема голям риск. Социологическите проучвания в България тогава показват, че 70% от гражданите се притесняват да не бъдат въвлечени във войната и поради това се противопоставят на твърде голямата подкрепа за Киев.\n \nПрезидентът Румен Радев подклажда тези настроения, като твърди, че ако бъдат доставени оръжия, България ще стане страна във войната. Едва наскоро играта на криеница приключи.\n \nОт началото на годината рафинерията на \"Лукойл\" в Бургас се контролира изцяло от България и вече търси петрол от други държави. През ноември 2022 г. служебният кабинет официално поиска от Европейската комисия разрешение за износ на дизелово гориво, рафинирано от руски петрол. ЕК реши - гориво не може да се изнася за трети страни, освен ако не става въпрос за Украйна.\n \nНа Кремъл не убягна фактът, че България, под ръководството на Петков и Василев, полага огромни усилия в полза на Киев.\n \nРусия разбира за помощта, която България оказва на Украйна. Започвайки още през май, Москва бомбардира България с кибератаки, казва Петков.  Засегнати са електроснабдяването и пощите, а в определени периоди пенсиите на държавните служители не можеха да бъдат изплатени. Москва също така се опита да подкупи депутати и да проникне в органите на властта, според бившия премиер.\n \nВ отговор Петков гони 70 дипломата от посолството в София с обвинение в шпионаж.  Това е и причината Русия да спре газовите доставки за България без оглед на преговори и договорки. Кремъл знаеше, че България е най-зависимата от руския газ страна от ЕС преди войната и още на 27 април \"Газпром\" прекрати износа на газ към страната. Но София не отстъпи. Кабинетът на Петков успява за часове да намери втечнен газ от САЩ, а в следващите седмици свързва страната с Гърция и договаря газ от Азербайджан, което щеше да позволи на близо 7-те милиона жители на България да се справят без газ от Русия, пише Die Welt.\n \nСега Петков обяснява защо САЩ са били готови да се съгласят с плана му: \"По време на разговорите дадох ясно да се разбере, че танкерите са политически сигнал за цяла Европа, че винаги има начини да се излезе от зависимостта от Русия\". Той също така поръча завършването на интерконектора с Гърция, за да може в България да влязат алтернативи на руските линии за доставки.\n \nПравителството на Петков беше свалено при парламентарен вот на недоверие през лятото. Проруските сили също изиграха своята роля за това. Оттогава страната продължава да е в политическа безизходица, но отношението към Украйна донякъде се е променило, смятат от германската медия. И припомня, че парламентът реши официално да разреши доставките на оръжие за Киев.\n \n\"Дълбоко сме благодарни на България за това\", казва Кулеба. Той обаче отбеляза, че вече вижда опити за торпилиране на това решение, вероятно визирайки сезирането на Конституционния съд от страна на БСП и \"Възраждане\".\n \n\"Невероятно е колко упорито тези сили се опитват да привлекат България на страната на агресора и касапина\".\n \nПетков и Василев вече влязоха в историята с безпрецедентната си тайна помощ, добавят от Die Welt.\nКирил Петков настоява, че едно нещо е необратимо: \"Ние показахме, че е възможен свят без зависимост и страх от Русия\". \n \nПоследвайте Епицентър.БГ вече и в Телеграм и Туитър!"
	},
	{
		"title": "Димитър Стоянов: Няма нужда де се коментира какво България изпраща на Украйна",
		"url": "https://epicenter.bg/article/Voenniyat-ministar-ne-mozhe-da-prosledi-patya-na-prodadenite-Su-25-na-chastni-firmi/305832/2/0",
		"text": "В периода 2005-2012 г. са продадени 20 самолета Су-25 на четири фирми. Няма как да проследим пътя на нашите самолети, продадени на частни фирми.\n \nToва заяви служебният военен министър Димитър Стоянов пред bTV.\n \n Няма нужда да се коментира какво България изпраща на Украйна. Изненадващо е, че част от депутатите са разочаровани от това, което изпращаме, други казват, че сме изпратили малко, а трети се срамуват. Народните представители трябва да се срамуват от това до какво са довели българската армия, а не че подпомагаме Украйна с военна техника, подчерта Стоянов.  Все по-трудна става поддръжката на авиационна техника и техника на сухопътни войски, произведена от бившия Съветски съюз, добави Стоянов. Ако сега предоставим цялата си военна техника на Украйна, с какво ще изпълняваме конституционните си задължения, запита военният министър.  Стоянов допълни, че Министерство на отбраната се опитва да удължи летателния живот на МиГ-29, доколкото е възможно – този месец трябва да дойдат два двигателя за МиГ-29. Това ще даде малка глътка въздух за изтребителната ни авиация, подчерта военният министър и добави, че евтино в авиацията няма. Димитър Стоянов уточни, че се търсят изтребители втора ръка на лизинг на възможно най-ниската цена. 14 пилота ще бъдат подготвени за F-16, но няма да имаме собствен инструктор, който да обучава нашите пилоти. Обучението на пилотите ни за F-16 се забавя с две години, акцентира военният министър.\n \nПоследвайте Епицентър.БГ вече и в Телеграм и Туитър!"
	},
	{
		"title": "Великобритания и САЩ обещаха подкрепата за Украйна да продължи колкото е необходимо",
		"url": "https://epicenter.bg/article/Velikobritaniya-i-SASht-obeshtaha-podkrepata-za-Ukrayna-da-prodalzhi-kolkoto-e-neobhodimo/305824/7/0",
		"text": "Великобритания и Съединените щати обещаха да продължат да подкрепят Украйна в борбата ѝ срещу Русия \"толкова дълго, колкото е необходимо\", предадоха Пи Ей медия и ДПА, цитирани от БТА. След разговори във Вашингтон с британския външен министър Джеймс Клевърли държавният секретар на САЩ Антъни Блинкън приветства решението на Великобритания да достави на Киев основните бойни танкове на британската армия \"Чаланджър 2\".Той посочи, че САЩ ще направят нови съобщения през следващите дни. Министърът на отбраната Лойд Остин ще бъде домакин на разговорите с ключови съюзници в базата \"Рамщайн\" в Германия по-късно тази седмица.\"Непрекъснато предоставяме това, от което Украйна се нуждае, и го правим по начин, който ни позволява да реагираме на действителната ситуация бойното поле\", каза Блинкън. \"Решени сме да се уверим, че Украйна разполага с това, от което се нуждае, за да успее на бойното поле\", добави той.Великобритания обеща да изпрати 14 танка, а украинският президент Володимир Зеленски призова за около 300 модерни западни бойни танка, за да могат неговите сили да предприемат настъпление срещу руския агресор.На практика това вероятно означава американски танкове \"Ейбрамс\" и германски \"Леопард 2\".Клевърли, който е на посещение във Вашингтон, похвали досегашните усилия на САЩ, като изтъкна, че те са най-големият доставчик на помощ - както военна, така и икономическа - за Украйна.Той заяви, че САЩ и Обединеното кралство работят \"ръка за ръка\" - заедно с други съюзници - от началото на конфликта, за да осигурят на Украйна необходимата подкрепа. \"Никога досега Русия не е била по-изолирана, а Атлантическият съюз - по-единен\", каза той.\"Ако Путин е вярвал, че светът ще се умори от Украйна и ще загуби воля да се противопостави на амбициите му, то това е била поредната грешна преценка от негова страна\", добави Клевърли.\n \nПоследвайте Епицентър.БГ вече и в Телеграм и Туитър!"
	},
	{
		"title": "Зеленски за Днипро: Русия се превърна във враг на цялото човечество",
		"url": "https://epicenter.bg/article/Zelenski-za-Dnipro--Rusiya-se-prevarna-vav-vrag-na-tsyaloto-chovechestvo/305822/7/0",
		"text": "Днес приключи спасителната операция в Днипро. 79 души бяха ранени от този руски удар. Списъкът на загиналите включва 45 украинци, включително 6 деца, включително момче, което е само на 11 месеца.\n \nТова заяви украинският президент Володимир Зеленски, цитиран от \"Укринформ\".\n \nДецата и цивилните са врагове за Русия. Очевидно това може да се случи само, защото Русия се превърна във враг на цялото човечество.\n \nДнес обсъдих сътрудничеството в областта на отбраната с федералния президент на Германия Щайнмайер. Готвим се активно за нова среща във формат Рамщайн. Подготвяме нови важни дипломатически стъпки - обсъдихме ги и днес.\n \nДнес започна годишният форум в Давос, традиционно мощна световна политическа и икономическа платформа. Светът чува Украйна в Давос - знаят какво направи Русия с Днепър, знаят какво правят терористите с Херсон, Харков, нашия Донбас и други територии, на които Русия донесе смърт.\n \nНие лобираме за увеличаване на глобалния натиск върху терористичната държава. Убеден съм, че след тази седмица светът ще види по-активни и влиятелни привърженици на създаването на Трибунал за руската агресия и специален механизъм за компенсиране на загубите от войната за сметка на руски активи, пише news.bg.\n \nПодкрепата на света за нашата дипломатическа инициатива се усеща много силно. Ние правим всичко възможно тази подкрепа да стане наистина глобална и всички влиятелни участници в международните отношения да предприемат стъпки за прекратяване на руската агресия и връщане на сигурността, настоя той.\n \nДнес проведох среща с участието на главния прокурор и министъра на вътрешните работи на Украйна за идентифициране на виновниците за нападението над Днипро. Всеки ден има все повече фактическа информация и правни стъпки на държавата ни. Всичко това ще завърши с присъди за всички тези руски убийци, каза още той.\n \nПоследвайте Епицентър.БГ вече и в Телеграм и Туитър!"
	},
	{
		"title": "Петков призна: До 40% от дизела в Украйна и голяма част от снарядите бяха от България",
		"url": "https://epicenter.bg/article/Kiril-Petkov--Do-40--ot-dizela-v-Ukrayna-i-golyama-chast-ot-snaryadite-sa-balgarsko-proizvodstvo/305816/2/0",
		"text": "България е снабдявала Украйна с дизелово гориво и снаряди по времето на четворната коалиция. \n \nТова каза бившият премиер Кирил Петков в предаването \"Денят с Веселин Дремджиев\".\n \nТой потвърди на уточняващия въпрос на водещия, че става въпрос за доставки от \"Лукойл\", което означава, че сме снабдявали Киев с гориво от фирма на страната, с която воюва. \"Голяма част от дизела в Украйна беше от България. Също така, въпреки че нямаше директен износ - през Полша, Румъния, САЩ и Великобритания - голяма част от снарядите в Украйна бяха българско производство. Да, не можем да кажем, че ние ги изнесохме там, но доставките, които отидоха там, бяха ключови за войната. Ако един голям процент - до 40%, от дизела в Украйна е българско производство, всъщност така сме помагали до голяма степен и на Украйна, защото те без гориво не могат да водят тази война\", заяви Петков.  \"Президентът Зеленски благодари много на нашето правителство\", добави още бившият премиер. Той получил обаждане по телефона от украинския президент около падането на кабинета, а Зеленски му казал, че \"България беше основополагаща сила в подкрепата за Украйна в много важен момент от войната, в началото\".  Това е първо признание от страна на представител на бившата власт, че страната е изпращала някаква помощ извън хуманитарната и във връзка с военните действия.\n \nПо времето, когато Петков беше премиер начело на кабинета на четворната коалиция, МС и НС не взеха решение да изпратим военна помощ на Украйна, за гориво изобщо не ставаше въпрос, а само за ремонт на украинска техника. Това гласеше и решението на Народното събрание.  Петков обясни защо наред със 70-те служители на руското посолство не е отзовал и руския посланик Елеонора Митрофанова - за да не \"затваряме дипломатическата служба\".\n \n\"Митрофанова очаква, че България е една мека държава\", заключи той, а не \"това, че имаше едно българско правителство, което казва \"не ни е страх, ще се справим\".  Петков даде да се разбере, че няма как да се разберат с БСП за подкрепа на третия мандат, защото социалистите имали проблем с двете най-важни теми за ПП - \"за агресията на Путин\" и хартиената бюлетина, която по думите му, е \"пробив в демокрацията\".  \"Тези две теми бяха най-важните теми, по които БСП не ни подкрепи, така че те остават и в третия мандат\", каза Кирил Петков, че отсега има пречка да се разберат за общо управление.\n \nТой опроверга прогнозата на Христо Иванов, че освен напролет, ще има още едни парламентарни избори наесен заедно с местните. \"Ако успеем да направим едно голямо обединение, може и да няма наесен\", смята Петков.  Той анонсира, че голямата цел на ПП е \"обединение на добрите сили, да направим обединение на хора, които нямат зависимости и имат обща цел\".  \"Трябва да отрежем от управлението хората, които са били в задкулисното управление, това е голямата цел. 30 години по-късно българската политика не се управлява от българския парламент, а от хора, които си стоят по скритите места и се опитват да бъдат кукловоди\", установи Кирил Петков.  Той потвърди думите на новия партиен лидер Борис Бонев от \"Спаси София\", че водят преговори за обединение и на кметския вот в столицата. По думите на съпредседателя на ПП разговорите вървели в много добро темпо, а местните избори определи като най-важната битка.  Кирил Петков нарече опорка твърдението, че ПП са лява партия, обясни, че са държали много на дерогацията за \"Лукойл\", само и само да не се вдигнат цените и защити бившата шефка на премиерския си кабиент Лена Бориславова.  \"Лена Бориславова е много силен човек, аз много я уважавам\", каза Петков без да влиза в конкретика за песента на екипа на Слави Трифонов.\n \nПоследвайте Епицентър.БГ вече и в Телеграм и Туитър!"
	},
	{
		"title": "Най-висшите военни командири на Украйна и САЩ се срещнаха на живо за първи път",
		"url": "https://epicenter.bg/article/Nay-visshite-voenni-komandiri-na-Ukrayna-i-SASht-se-sreshtnaha-na-zhivo-za-parvi-pat/305811/7/0",
		"text": "Председателят на Обединения комитет на началник-щабовете на въоръжените сили на САЩ ген. Марк Мили се срещна за пръв път лице в лице с началника на генералния щаб на украинските въоръжени сили генерал Валерий Залужни, предадоха Асошиейтед прес и БТА.  Срещата бе проведена на необявено място в Югоизточна Полша, недалеч от границата с Украйна, и е индикация за задълбочаващите се отношения между двете армии.  Говорителят на Мили Дейв Бътлър каза, че двамата генерали са чувствали, че е много важно да се срещнат лице в лице.  „Те обсъдиха подробно усилията, които Украйна полага, за да се защити от руската агресия“, изтъкна Бътлър.  Той заяви, че е имало вероятност Залужни да посети Брюксел за срещата тази седмица на военни командири от НАТО и страни, които не членуват в алианса. Когато обаче в понеделник станало ясно, че украинският командир няма да пътува до Брюксел, Мили и Залужни решили да се срещнат в Полша, близо до границата с Украйна.  Бътлър каза още, че тази среща ще даде възможност на Мили да предаде информацията от Залужни на срещата с командирите от НАТО.\n \nПоследвайте Епицентър.БГ вече и в Телеграм и Туитър!"
	},
	{
		"title": "Пригожин обяви, че войник от френския чуждестранен легион е убит в Украйна",
		"url": "https://epicenter.bg/article/Prigozhin-obyavi--che-voynik-ot-frenskiya-chuzhdestranen-legion-e-ubit-v-Ukrayna/305795/7/0",
		"text": "Ръководителят на частната военна компания \"Вагнер\" Евгений Пригожин съобщи днес, че войник от Френския чуждестранен легион е бил намерен убит в Източна Украйна, и публикува в Телеграм снимка на предполагаемите му лични и военни документи, предадоха Ройтерс и БТА.  \"Колеги от Френския чуждестранен легион ни помолиха да открием Евхений Кулик\", написа в Телеграм Евгений Пригожин и добави, че съжалява да съобщи, че войник от Френския чуждестранен легион е намерен мъртъв на територията на Донецка област.  Според съобщението Кулик е родом от североизточния украински град Полтава.  Русия присъедини украинската Донецка област, провъзгласена през 2014 г. от подкрепяни от Москва сепаратисти за Донецка народна република, въпреки че Киев все още има контрол върху голяма част от територията ѝ, припомня Ройтерс.\n \nПоследвайте Епицентър.БГ вече и в Телеграм и Туитър!"
	},
	{
		"title": "Дмитрий Медведев: Срамно е, че в Давос обсъждат не икономиката, а доставките на танкове за Украйна",
		"url": "https://epicenter.bg/article/Dmitriy-Medvedev--Sramno-e--che-v-Davos-obsazhdat-ne-ikonomikata--a-dostavkite-na-tankove-za-Ukrayna/305780/7/97",
		"text": "Срамно е, че на Световния икономически форум в Давос обсъждат не икономика..., а доставките на танкове за Украйна. Това написа в Телеграм Дмитрий Медведев, бивш президент и премиер на Русия, понастоящем зам.-ръководител на Съвета по сигурността на РФ.  \"Това е позор, да не кажа нещо по-грубо. На форума в Давос обсъждат... доставките на танкове за Украйна. Там един полски дудук (на руски - \"полская дуда\", явно визира полския президент Анджей Дуда, бел. ред.) заяви, че събира коалиция за доставки на бронетанкова техника за Киев. Преди в Давос обсъждаха други неща от типа на икономика и всичко подобно. Добре, че днес там ги няма нито руският, нито китайският бизнес\", пише още Медведев.  \"Навярно се надяват че \"танковата коалиция\" ще приближи дългоочакваното от поляците разделяне на Украйна на части. Но тогава не трябва да създават коалиция, а колективно да пишат документ. За капитулацията на прогнилия киевски режим с цел да бъде съхранен животът на хората. И за бъдещата конфигурация на това, което ще остане от Украйна\", заключава Медведев.\n \nПоследвайте Епицентър.БГ вече и в Телеграм и Туитър!"
	},
	{
		"title": "Вучич призова Русия да спре да набира сръбски доброволци за войната в Украйна",
		"url": "https://epicenter.bg/article/Vuchich-prizova-Rusiya-da-spre-da-nabira-srabski-dobrovoltsi-za-voynata-v-Ukrayna/305772/7/51",
		"text": "Русия трябва да спре да се опитва да набира сърби да воюват в руската наемническа групировка „Вагнер“ в Украйна, заяви сръбският президент Александър Вучич, цитиран от Ройтерс и БТА.  Той отправи критика към руски уебсайтове и групи в социалните мрежи, които публикуват обяви на сръбски език, в които частната армия „Вагнер“ призовава доброволци да се присъединят към нея.  „Защо вие от „Вагнер“ призовавате когото и да било от Сърбия, щом знаете, че това е срещу нашите правила?“, попита Вучич късно в понеделник в предаване на белградската „Хепи ТВ“.  Сръбски доброволци участваха в битките на страната на проруските сили в Украйна през 2014 и 2015 г. Точният им брой е неизвестен, но според наблюдатели десетки сърби са се включили в боевете от 2014 г. насам.  Сръбското законодателство забранява на сръбските граждани да участват в конфликти в чужбина и досега няколко души са получили присъди за това.  Вучич отхвърли твърденията, че групата „Вагнер“ на Евгений Пригожин, близък съюзник на руския президент Владимир Путин, има присъствие в Сърбия.  Днес руската информационна агенция РИА Новости излъчи видеоматериал, в който се виждат двама маскирани мъже, за които твърди, че са сръбски доброволци, на тренировъчен огневи полигон в контролираната от Русия част на украинската Запорожка област.  Сръбският министър на отбраната Милош Вучевич също предупреди сърбите да не се присъединяват към руските сили във войната срещу Украйна.  „Това ще има наказателни последствия, щом стане възможно да им бъде потърсена отговорност от държавните органи“, каза Вучевич пред Радио Свободна Европа.  Преди това министърът на външните работи на Сърбия Ивица Дачич заяви, че не знае за обявата на руската паравоенна групировка \"Вагнер\" за набиране на доброволци, която бе публикувана в сръбската редакция на Раша Тудей (RT), и добави, че Сърбия наказва всички, които участват във военни действия в чужбина, съобщи белградската агенция Бета.  \"Наистина не знам за какво става дума, но има ясни закони, които определят, че Сърбия не допуска участие и наказва всички, които участват във военни действия извън територията на Сърбия“, каза министърът пред репортери и добави, че това важи за всички страни, \"независимо дали става дума за Русия, Украйна или Ислямска държава\".  Частната военна компания \"Вагнер\" на руския бизнесмен Евгений Пригожин публикува обява за доброволци, съобщи на 5 януари порталът RT Balkan.rs, който наскоро започна работа в Сърбия. Съдейки по обявата, разпространявана в мрежата на Telegram, както и официалната обява на уебсайта shvk-wagner.ru, има малко условия за кандидатите, съобщава този портал. На заинтересованите в самото начало се казва ясно, че всеки, който кандидатства сега, ще бъде изпратен директно в зоната на специална военна операция, въпреки че компанията е активна и в други части на света.  Законът от 2015 г., санкциониращ заминаването на сръбски граждани на чужди бойни полета, предвижда наказания за индивидуално и групово заминаване, както и за тези, които „вербуват или насърчават“ други да отидат на чужди фронтове, отбелязва Бета.\n \nПоследвайте Епицентър.БГ вече и в Телеграм и Туитър!"
	},
	{
		"title": "Олена Зеленска разказа в Давос за ужасите на войната в Украйна и призова за солидарност",
		"url": "https://epicenter.bg/article/Olena-Zelenska-razkaza-v-Davos-za-uzhasite-na-voynata-v-Ukrayna-i-prizova-za-solidarnost/305769/7/0",
		"text": "Първата дама на Украйна Олена Зеленска се обърна към елитния конклав на политическите и бизнес лидери в Давос в опит да събере подкрепа, докато страната ѝ се готви за втора година на война, съобщи ДПА, цитира БТА.\n \nОт трибуната на годишната среща Световния икономически форум в швейцарския курортен град тя наблегна на факта, че непредизвиканото нахлуване на Русия е \"травмирало\" семействата в цялата страна, като призова аудиторията на форума да си представи войната през \"очите на хората, чийто живот е бил превърнат в хаос\".\n \nЗа последиците от войната за обикновените украинци тя каза: Представете си \"родителите, които плачат в интензивното отделение, докато лекарите се борят за живота на раненото им дете\", или фермера, който не може да се върне да обработва земята си заради опасността от мини.\n \n\"Изправени сме пред разпадането на света, какъвто го познаваме\", каза Зеленска и заяви, че руският президент Владимир Путин заплашва да премине отвъд границите на Украйна.\n \n\"Всички вие сте обединени от факта, че сте наистина влиятелни\", каза тя. \"Но не всички от вас използват това влияние или понякога го използват по начин, който разделя още повече\".\n \nДПА отбелязва значителното присъствие на украински официални лица тази година на форума в Давос, включително първият вицепремиер Юлия Свириденко.\n \nПрезидентът Володимир Зеленски трябва да направи обръщение към форума в утре.\n \nПоследвайте Епицентър.БГ вече и в Телеграм и Туитър!"
	},
	{
		"title": "Димитър Стоянов: България не е изнасяла за Украйна танкове Т-72, комплекси С-300, МиГ-29 или Су-25",
		"url": "https://epicenter.bg/article/Dimitar-Stoyanov--Balgariya-ne-e-iznasyala-za-Ukrayna-tankove-T-72--kompleksi-S-300--MiG-29-ili-Su-25/305767/2/0",
		"text": "Министерството на отбраната не е продавало самолети Су-25 повече от 10 години. Това заяви министърът на отбраната Димитър Стоянов, коментирайки публикация на \"Блумбърг\", че България е продала 14 щурмови самолета съветско производство Су-25 на страни-членки на НАТО, които на свой ред са ги предали на Украйна, предаде БНТ.  „20 броя самолети Су-25 са продадени в периода 2005 – 2012 г. на четири фирми. През същия период 2005 – 2012 г. част от тези бойни самолети са изнесени. От самолетите, закупени тогава от български фирми, шест броя са в България, собственост са на българска фирма, и не са продадени\", поясни той.  Министърът отхвърля спекулациите, че Министерството на отбраната е предоставяло техника и въоръжение на украинската страна, извън одобрената с решенията на Народното събрание от миналата година.  На въпрос за цитираните в публикации продадени танкове Т-72, министър Стоянов заяви, че това не е вярно.  „През последната година Министерството на отбраната не е продавало танкове Т-72 на когото и да било. Те са собственост на Българската армия и стоят в нашите формирования. В решението на Народното събрание ясно е казано какво може да бъде изнасяно в помощ на Украйна - въоръжение и техника. Не са изнасяни нито Т-72, нито комплекси С-300, нито МиГ-29, нито Су-25“, почерта министър Стоянов.  Средствата за предоставяната техника и хуманитарна помощ за Украйна подлежат на възстановяване от европейския фонд и страната ни вече е кандидатствала за това. Към момента тяхната сума не може да бъде посочена.\n \n\"Очакваме в определен период от време средствата ни да бъдат възстановени\", каза още Стоянов при откриването в Костенец на цех за военна продукция на предприятието \"Терем\".  По този начин за първи път бе обявено официално, че страната ни ще получи пълна компенсация за помощта, която е оказала за Украйна.\n \nПо-рано министерството на отбраната съобщи, че е предоставило хуманитарна помощ на Украйна за 7 097 730.15 лв. Помощта се състоеше в 2000 каски, 2000 бронежилетки, 350 броя медицински комплекти, 5000 комплекта зимни дрехи - полушуба с подплата, клин с подплата, риза с дълъг ръкав и шапка, и 5000 броя обувки - цели, полеви.  В началото на януари Димитър Стоянов обяви, че Украйна иска от България и помощ под формата на различни боеприпаси, бронетанкова техника и зенитно-ракетни комплекси. Към момента обаче нямало нищо договорено. „Хуманитарната помощ само от Министерството на отбраната е около 7 милиона лева - говоря за предоставените каски, бронежилетки, медицински китове и дрехите“, каза министърът.  Продължават интензивните разговори с полската страна за двата двигателя за самолети МиГ-29, които страната ни очаква от Полша.  „Моята идея е до края на януари двигателите да бъдат в България“, посочи Димитър Стоянов.  В петък министърът на отбраната ще участва в поредната среща за оказване помощ за Украйна, която се провежда във формата „Рамщайн“. Там той очаква да проведе разговори с представители на френската и шведската страна за заместващите изтребители, както и с германската страна по теми, свързани с превъоръжаване на Българската армия.\n \nЕвропейският механизъм за подкрепа на мира е извънбюджетен инструмент, за подобряване на способността на ЕС да действа като глобален доставчик на сигурност. Създаден е през март 2021 г. за запазване на мира, предотвратяване на конфликти и укрепване на международната сигурност.  EPF е извънбюджетен механизъм за финансиране на действия на ЕС в рамките на Общата външна политика и политика за сигурност (ОВППС). Той има общ бюджет от 5,69 млрд. евро.\n \nПоследвайте Епицентър.БГ вече и в Телеграм и Туитър!"
	},
	{
		"title": "ЕС отпусна първите три милиарда евро от помощта за Украйна за тази година",
		"url": "https://epicenter.bg/article/ES-otpusna-parvite-tri-miliarda-evro-ot-pomoshtta-za-Ukrayna-za-tazi-godina/305765/7/0",
		"text": "Европейската комисия съобщи, че днес е отпуснала първите 3 милиарда евро от общо 18 млрд. евро помощ за Украйна за тази година. Средствата се отпускат като заем и ще послужат за изплащането на заплати и пенсии, както и за осигуряване на здравеопазване, образование и подслон.\nПредвижда се част от сумата да бъде използвана за възстановяване на разрушената от руския обстрел украинска инфраструктура. Украйна ще трябва да изплати заема за 35 години, като първата вноска се очаква през 2033 година. Предвижда се ЕС да покрие лихвите по този заем.\n \nСледващото плащане от 1,5 млрд. евро е предвидено за март.\nУкрайна се обвърза с предприемането на реформи, включително в областите на върховенството на закона и борбата с корупцията, както и в енергетиката, отбелязва комисията. В съобщението се уточнява, че отпускането на следващите части от заема ще бъде обвързано с напредъка по изпълнението на договорените условия. Пояснява се, че тазгодишната помощ за Украйна се осигурява, след като ЕК зае средства от капиталовите пазари.\n \nОт началото на войната общата помощ от ЕС за Украйна достига 49 млрд. евро, отчита комисията. Киев получи също над 78 000 тона помощи в областта на гражданската защита на приблизителна стойност над 500 милиона евро, както и военна помощ за 11 млрд. евро, се добавя в съобщението. Допълва се, че в ЕС са подслонени над четири милиона украински бежанци.\n \n \nИзточник БТА\n \nПоследвайте Епицентър.БГ вече и в Телеграм и Туитър!"
	},
	{
		"title": "Дойче Веле: Путин на съд заради войната в Украйна?  ",
		"url": "https://epicenter.bg/article/Putin-na-sad-zaradi-voynata-v-Ukrayna--/305751/7/0",
		"text": "Волфганг Шомбург е първият германски съдия в международни наказателни съдилища. В продължение на седем години е работил към извънредните трибунали на ООН, разследвали военните престъпления в бивша Югославия и геноцида в Руанда. Както посочва Шомберг – в крайна сметка и високопоставени обвиняеми като бившия сръбски президент Милошевич застават пред съда, макар в началото да изглежда невероятно, че ще се стигне дотам.\n \nГолемите очаквания на украинците \nИменно поради това бившият съдия към ООН заявява пред „Тагесшау“, че не е изключено един ден и Владимир Путин да бъде изправен пред международен съд, за да му се търси отговорност за деянията в Украйна.\n \nУкраинците определено имат огромни очаквания от подобен процес, казва Тетяна Гончарук, която оказва съдействие в Берлин на бежанци от войната. Тя е водила много разговори с жертви и техни близки: „Бях изненадана от това, че и децата го казваха съвсем ясно: Путин трябва да бъде наказан!“\n \nПроцес в Хага е възможен \nВ съответствие с правото на народите Путин би могъл да бъде обвинен дори и в Германия – но не и докато заема президентския пост. Пред Международния наказателен съд положението е по-различно – там Путин не би се ползвал с имунитет като президент. За целта обаче Путин би трябвало да бъде доведен в Хага – цялостен съдебен процес в негово отсъствие не е възможен, а и не би бил резултатен, смята Шомбург.\n \n„В момента някои от тайните служби по света навярно разсъждават много интензивно по въпроса. Досега винаги е било възможно при наличие на политическа воля някой да бъде задържан, независимо дали легално или нелегално. Това не би бил първият път.“\n \nГеноцид и престъпления срещу човечеството \nАко Международният наказателен съд повдигне обвинения на Путин, те биха били най-вече за геноцид и престъпления срещу човечеството, предполага Шомбург. Там не би било възможно той да бъде обвинен директно заради войната – за целта има нужда от извънреден трибунал, каквито изискванията вече отправят Украйна и балтийските държави.\n \nОт политическа и юридическа гледна точка това обаче е и спорно, и сложно. Шомбург се опасява също, че създаването на извънреден трибунал ще изисква много време, а той би отслабил ролята на Международния наказателен съд. Затова Шомбург е привърженик на процес пред съда в Хага.\n \nВече текат десетки хиляди дела\nЗа целта естествено има нужда от доказателства. Украинската главна прокуратура вече води няколко десетки хиляди дела, свързани с военни престъпления. Всеки отделен случай на изтезания, изнасилване или убийство трябва да бъде документиран – и то така, че доказателствата и свидетелствата на очевидци да могат да бъдат приети от съда и след години или след десетилетия. Особено за травматизираните жертви полицейските разпити обаче могат да бъдат много натоварващи.\n \nВ окупираните от руснаците територии и в районите, в които се водят боеве, разследванията са почти невъзможни. Но щом украинските части си възвърнат контрола над земите, започват разследвания: водят се разпити на жертви и свидетели, правят се огледи на местопрестъпленията, събират се останките от муниции, преглеждат се данните от камерите за наблюдение и от мобилните телефони. С други думи - следователите са изправени пред огромно предизвикателство. Затова германското правителство и други държави предложиха помощ на Украйна.\n \nМаксималната присъда: доживотен затвор \nПред Международния наказателен съд ще трябва да бъде доказана пряката отговорност на Путин. В това отношение голяма роля биха могли да изиграят и публичните му изявления. А руският президент би получил и възможността лично да се защитава.\n \nАко Путин бъде осъден, максималното му наказание би могло да бъде доживотен затвор, при това без възможност за предсрочно освобождаване.\n \nИзточник: Дойче веле  Последвайте Епицентър.БГ вече и в Телеграм и Туитър!"
	},
	{
		"title": "Въпросът с танковете за Украйна ще е начело в програмата на новия германски министър на отбраната",
		"url": "https://epicenter.bg/article/Vaprosat-s-tankovete-za-Ukrayna-shte-e-nachelo-v-programata-na-noviya-germanski-ministar-na-otbranata/305739/7/0",
		"text": "Първата точка в дневния ред на следващия министър на отбраната на Германия ще бъде дали да се доставят на Украйна танкове \"Леопард“. Това заяви пред радио \"Дойчландфунк\" германският министър на икономиката Роберт Хабек, предаде БТА.  \"Когато министърът на отбраната бъде обявен, това конкретно ще е първият въпрос, който ще бъде решен\", каза в кулоарите на Световния икономически форум в Давос (Швейцария) Хабек, цитиран от Ройтерс.  Германската министърка на отбраната Кристине Ламбрехт вчера подаде оставка, след като правителството беше подложено на засилващ се натиск да позволи на съюзниците да изпратят на Украйна тежки танкове. Това се случва в началото на седмица, която може да се окаже повратна за западните планове за допълнително въоръжаване на Киев, съобщи Ройтерс.  Хабек припомни, че по време на предизборната кампания канцлерът Олаф Шолц е заявил, че в неговото правителство трябва да има равен брой мъже и жени на ръководни постове. С това той намекна, че начело на отбранителното министерство отново ще бъде назначена жена.  Днес се очаква да бъде огласено кой политик от Социалдемократическата партия на канцлера ще поеме поста министър на отбраната, допълва \"Дойчландфунк\".\n \nПоследвайте Епицентър.БГ вече и в Телеграм и Туитър!"
	},
	{
		"title": "МВнР: Осъждаме ужасяващите атаки на Русия срещу гражданската инфраструктура в Украйна",
		"url": "https://epicenter.bg/article/MVnR--Osazhdame-uzhasyavashtite-ataki-na-Rusiya-sreshtu-grazhdanskata-infrastruktura-v-Ukrayna/305724/2/0",
		"text": "Абсолютно осъждаме ужасяващите атаки на Русия срещу гражданската инфраструктура в Украйна, които отнеха живота на много хора в Днепър и на други места. България ще продължи да подкрепя Украйна и нейния народ. Това се казва в позиция на Министерството на външните работи (МВнР), публикувана в официалната страница на ведомството в Туитър.  Русия трябва да бъде подведена под отговорност за всички извършени престъпления, пишат още от МВнР.  В събота, след руска ракетна атака, беше поразена жилищна сграда в украинския град Днепър. По информация на Ройтерс, които се позовават на местните власти, броят на жертвите е 40, а 30 души все още са в неизвестност. Генадий Корбан от градската управа заяви в Телеграм, че 75 души, включително 14 деца, са били ранени при удара в събота. Според Украйна сградата е била улучена от руска ракета \"Х-22\", срещу която украинската противовъздушна отбрана няма възможности за противодействие. От руска страна пък заявяват, че при нейните ракетни удари в събота не са били вземани на прицел жилищни сгради.\n\nUtter condemnation of Russia’s horrific attacks against civilian infrastructure across Ukraine ???????? claiming many lives in #Dnipro and elsewhere. Bulgaria ???????? will continue supporting Ukraine & its people. #Russia must be held accountable for all crimes committed. #StandWithUkraine\n— MFA Bulgaria (@MFABulgaria) January 16, 2023\n\nПоследвайте Епицентър.БГ вече и в Телеграм и Туитър!"
	},
	{
		"title": "Русия ограничава пътуванията в чужбина на официални служители и депутати",
		"url": "https://epicenter.bg/article/Rusiya-ogranichava-patuvaniyata-v-chuzhbina-na-ofitsialni-sluzhiteli-i-deputati/305711/7/0",
		"text": "Русия ограничава правото на официални лица и депутати да пътуват извън страната след поредица от скандали, свързани с техните почивки. Местните власти не могат официално да забранят на длъжностните лица да напускат страната, но много субекти имат \"силна препоръка\" в това отношение, съобщи \"Комерсант\", цитиран от Нова тв. По-специално Олег Кувшинников („Единна Русия“), губернатор на Вологодска област, \"настоятелно посъветва\" депутатите и регионалните служители да се \"въздържат от посещения в чужди държави\". Губернаторът на Уляновска област Алексей Руских (Комунистическа партия на Руската федерация) подписа заповед, с която препоръчва на местните служители да се \"въздържат\" от пътувания в чужбина до издаването на специална заповед.Ръководителят на фракцията на \"Единна Русия\" в Тамбовската областна Дума Юрий Плужников \"във връзка с настоящата военно-политическа ситуация в страната и в света\" препоръчва на членовете на партията да се въздържат от пътувания извън страната. В Мари-Ел има препоръка да не се пътува в чужбина, съобщиха от пресслужбата на \"Комерсант\". Подобни „негласни“ забрани са въведени и в Чувашия и Северна Осетия, съобщиха източници на \"Комерсант\"."
	},
	{
		"title": "Украинското военно разузнаване: Путин е наредил на Герасимов да превземе Донбас до март",
		"url": "https://epicenter.bg/article/Ukrainskoto-voenno-razuznavane--Putin-e-naredil-na-Gerasimov-da-prevzeme-Donbas-do-mart/305704/7/0",
		"text": "Представител на украинското военно разузнаване каза, че руският президент Владимир Путин е наредил на новия командващ т. нар. специална военна операция в Украйна генерал Валерий Герасимов да превземе Донбас до март, предаде УНИАН, цитирана от БТА. Андрий Юсов от Главното управление на разузнаването (ГУР) към Министерството на отбраната на Украйна заяви, че Путин не обръща внимание какво всъщност се случва на фронта. Руският президент иска да унищожи украинците като отделен народ и нация, а Украйна - като независима държава, предупреди той.Юсов не даде подробности за тези свои твърдения. Представителят на украинското военно разузнаване обаче отбеляза, че Русия вече много пъти е променяла сроковете за изпълнение на свързани с войната задачи. По-конкретно те искаха \"да превземат Киев за три дни\", подчерта той и прогнозира, че окупаторите няма да успеят и този път.Юсов потвърди, че украинското разузнаване разполага с информация, че руските въоръжени сили може да подготвят настъпление в южната Запорожка област.През последните дни министърът на отбраната Олексий Резников и секретарят на Съвета за национална сигурност и отбраната на Украйна Олексий Данилов казаха, че е възможно Русия да опита да проведе голямо настъпление напролет. Поверяването на \"специалната военна операция\" лично на началника на руския генерален щаб също може да е признак, че Кремъл подготвя сериозна инвазия.В оценка, публикувана в неделя на сайта му, Институтът за изследване на войната пише, че Кремъл със закъснение пристъпва към мобилизация на персонала, реорганизация и мерки за индустрията, които е трябвало да предприеме още преди инвазията в Украйна през февруари миналата година. Според базирания във Вашингтон мозъчен тръст Русия е на път да започне да провежда \"специалната военна операция\" като голяма конвенционална война.От началото на миналия месец Путин дава публично сигнали, че кампанията в Украйна може да е \"дълъг процес\". В няколко изказвания през декември той очерта косвено своите цели: да подобри процесите на мобилизиране на руските военни усилия, да съживи отбранителната промишлена база на страната, да централизира контрола на Кремъл върху руското информационно пространство и да възстанови авторитета на министерството на отбраната.\nПоследвайте Епицентър.БГ вече и в Телеграм и Туитър!"
	},
	{
		"title": "Руският министър на отбраната посети войските, участващи в боевете в Украйна",
		"url": "https://epicenter.bg/article/Ruskiyat-ministar-na-otbranata-poseti-voyskite--uchastvashti-v-boevete-v-Ukrayna/305702/7/0",
		"text": "Руският министър на отбраната Сергей Шойгу посети войските, участващи в боевете в Украйна, съобщи ведомството му, цитирано от Ройтерс.\"Той благодари на военнослужещите, които мъжествено изпълняват задачите в зоната на специалната военна операция и им връчи държавни отличия за проявена самоотверженост и героизъм\", заяви министерството в социалната мрежа Телеграм.Русия нарича инвазията си в Украйна \"специална военна операция\", а според Киев и съюзниците му това е непредизвикано, империалистическо заграбване на земи, посочва Ройтерс и отбелязва, че не може да провери съобщението на руското военно ведомство чрез независим източник.\n \nИзточник БТА\nПоследвайте Епицентър.БГ вече и в Телеграм и Туитър!"
	},
	{
		"title": "Омбудсманът на Турция: Русия и Украйна работят по голямо споразумение за размяна на военнопленници",
		"url": "https://epicenter.bg/article/Ombudsmanat-na-Turtsiya--Rusiya-i-Ukrayna-rabotyat-po-golyamo-sporazumenie-za-razmyana-na-voennoplennitsi/305697/7/0",
		"text": "Русия и Украйна работят върху голямо споразумение за размяна на военнопленници, което ще включва 1000 души, съобщи днес турският омбудсман Шереф Малкоч, цитиран от Ройтерс и БТА.\nРуският омбудсман Татяна Москалкова и нейният украински колега Дмитро Любинец се срещнаха миналата седмица на международна конференция на омбудсманите в Анкара.  Омбудсманът на Украйна предаде на Русия списък с 800 души, а руският омбудсман предаде списък с 200 души, заяви Малкоч пред журналисти на пресконференция.  Омбудсманите на Русия и Украйна са си разменили списъците на среща, на която е присъствал и Малкоч, каза той и добави, че Турция е готова да осигури \"хуманитарен коридор\" в Истанбул за обмяна на военнопленници.  Президентът на Русия Владимир Путин и турският му колега Реджеп Тайип Ердоган днес обсъдиха по време на телефонен разговор размяната на военнопленници, в частност на ранени войници, съобщиха от Кремъл.\n \nПоследвайте Епицентър.БГ вече и в Телеграм и Туитър!"
	},
	{
		"title": "ООН: Цивилните жертви на конфликта в Украйна превишават 7000 души",
		"url": "https://epicenter.bg/article/OON--Tsivilnite-zhertvi-na-konflikta-v-Ukrayna-previshavat-7000-dushi/305686/7/0",
		"text": "Над 7000 цивилни са убити в Украйна от началото на руската инвазия миналия февруари, обяви днес Върховният комисариат за правата на човека на ООН, цитиран от Ройтерс и БТА.  \"Повечето от регистрираните цивилни жертви са причинени от експлозивни оръжия с широкообхватен ефект, включително обстрел от тежка артилерия, ракетни системи за залпов огън, ракетни и въздушни удари\", се казва в изявлението на Върховния комисариат.  В него се допълва, че той е потвърдил 7031 смъртни случаи на цивилни, но смята, че реалният брой е значително по-голям, предвид това че се чака потвърждението на още много данни и предвид това, че много райони остават недостъпни, тъй като там се водят ожесточени боеве.  Повечето от регистрираните случаи на смърт на цивилни са в държани от правителството райони в Украйна – 6536, а в районите, държани от руснаците, те са 495. Върховният комисариат за правата на човека не приписва отговорност за смъртните случаи.  Украйна казва, че броят на убитите цивилни би могъл да стигне десетки хиляди. И двете държави отричат да взимат под прицел цивилни хора.\n \nПоследвайте Епицентър.БГ вече и в Телеграм и Туитър!"
	},
	{
		"title": "Гюров: Имаме разминавания с БСП по въпросите за военната помощ за Украйна и Изборния кодекс",
		"url": "https://epicenter.bg/article/Gyurov--Imame-razminavaniya-s-BSP-po-vaprosite-za-voennata-pomosht-za-Ukrayna-i-Izborniyat-kodeks/305682/2/0",
		"text": "\"Продължаваме Промяната\" очаква поканата за лидерска среща, след което колективните ѝ органи ще решат дали да дадат мандат на ръководството да води преговори. Това коментира пред журналисти председателят на ПГ \"Продължаваме Промяната\" Андрей Гюров във връзка с получения от левицата трети проучвателен мандат за съставяне на правителство.\n \nДнес, след като получиха мандата, от левицата заявиха, че ще инициират лидерска среща. Лидерът на левицата Корнелия Нинова обяви, че ако не бъде постигнато съгласие на нея, ще върнат мандата.\n \n\"Ние в този момент не сме получили нито покана, нито имаме яснота какви ще бъдат темите на разговора, кои ще бъдат участниците. Така че ще очакваме да получим такава покана и тогава, естествено, в нашите колективни органи ще дадем мандат на ръководството да води преговори. Нека първо да видим каква ще бъде поканата, формата и темите, които ще бъдат обсъждани, тогава ще вземем нашето решение\", посочи Гюров. \n \nОще при първия и втория мандат ние заявихме, че сме на среща за разговори по приоритети с всички парламентарни сили. Ние бяхме първите, които поканихме останалите парламентарни групи за такива разговори, и сме винаги готови да се срещнем в Народното събрание, да говорим по приоритетите, които ние виждаме като основни за бъдещето управление, посочи Гюров.\nТой отчете, че шансовете за съставяне на правителство с третия мандат са доста малки.\n \nНие положихме много сериозни, конструктивни усилия във втория мандат и сложихме на масата тези приоритети, от които ние не можем да отстъпим. Мислим, че сме направили от наша страна всичко, което е необходимо, и сега е въпрос дали Българската социалистическа партия е готова да преосмисли някои от своите позиции по тези теми, добави Гюров в отговор на въпрос дали биха подкрепили правителство с третия мандат.\n \nСред позициите, които от ПП очакват левицата да преосмисли, са военната помощ за Украйна и Изборният кодекс. \"Без такова преосмисляне не би било мислимо за нас в този момент да подкрепим един такъв трети мандат\", добави той.\nГюров припомни, че \"Демократична България\" и \"Продължаваме Промяната\" са били единствените, които са гласували в посока въвеждане на механизма за контрол върху главния прокурор миналата седмица на заседание на комисията по правни въпроси в парламента. \n \nПоследвайте Епицентър.БГ вече и в Телеграм и Туитър!"
	},
	{
		"title": "NYT: Западът бърза да въоръжи Украйна преди съкрушителния удар на Путин",
		"url": "https://epicenter.bg/article/NYT--Zapadat-barza-da-vaorazhi-Ukrayna-predi-sakrushitelniya-udar-na-Putin/305676/11/0",
		"text": "Продължавайки да напомпва оръжие в Украйна, Западът се опитва да подготви Киев максимално за нова руска офанзива. Германски танкове и западна техника отново ще минат по руската земя. По данни на NYT точно поради тези съображения в Киев ще бъдат изпратени танкове.  Преди това доставки от този характер не бяха правени от страх от ескалация, но сега Вашингтон има нова цел - да промени баланса на силите, преди да започне руската офанзива.  В края на декември САЩ възнамеряваха да изпратят в Украйна зенитно-ракетни комплекси Patriot.  Веднага след това Франция и Германия се споразумяха да дадат танкове.  Великобритания и Полша също обещаха да дадат няколко \"Леопарда 2\".  Украйна мечтае с германски танкове, американски системи за противовъздушна отбрана и европейски бронетранспортьори да успее да отблъсне Русия.  Идеята за бързи доставки възниква на фона на загубата на Соледар от украинците, която Западът все още не може да приеме и признае.  \"Украйна няма собствени танкове - по-голямата част от танковия парк е унищожен или повреден. Няма достатъчно снаряди.\" В същото време системата за противовъздушна отбрана \"Пейтриът\" е най-модерната система за противовъздушна отбрана, произведена в САЩ (въпреки че СССР а и Руската федерация са се научили как да се справят с нея). И гореспоменатите бронирани машини са по-леки и маневрени от танковете.  \"Досега Западът не е доставял на Украйна изтребители и ракети с голям обсег, способни да ударят Крим и самата Русия. Киев не е получил танкове M1 Abrams, които изискват постоянна поддръжка и специално гориво.  Но западните съюзници вече се съгласиха за останалото\", каза миналата седмица по време на брифинг помощник-министърът на отбраната Лора Купър.  По нейно мнение, \"сега е най-добрият момент за украинците да променят динамиката на бойното поле\".  Русия също мисли за подготовка на пролетна офанзива - пресата цитира данни на европейското разузнаване. Бившият помощник-генерален секретар на НАТО по инвестициите в отбраната Камил Гран заяви, че Москва е мобилизирала стотици хиляди хора за нова офанзива и Украйна чака „съкрушителния пролетен удар на Путин“.  Окончателно въпросът ще бъде решен на 20 януари на среща на ръководителите на военните ведомства на страните от НАТО в Германия.  „Великобритания, например, възнамерява да изпрати само 10 танка Challenger 2 в Украйна. Лондон и Варшава работят заедно, оказвайки натиск върху Берлин, за да принудят Шолц да даде разрешение за изпращане на Leopards, но това изисква зелена светлина от Вашингтон“, казват авторите..  Напомнят още - след (в случай на) такова решение германските танкове и западната техника \"ще тръгнат по земята на Русия\" - както през Втората световна война, така че има въпрос - ще стигнат ли и докъде.  Източник \"Блиц\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Хърватският президент заяви, че САЩ и НАТО водят марионетна война срещу Русия в Украйна",
		"url": "https://epicenter.bg/article/Harvatskiyat-prezident-zayavi--che-SASht-i-NATO-vodyat-marionetna-voyna-sreshtu-Rusiya-v-Ukrayna/305664/7/0",
		"text": "\"Вашингтон и НАТО водят марионетна война срещу Русия с помощта на Украйна\".\nТова заяви хърватският президент Зоран Миланович в неделя на пресконференция във Вуковар, съобщава агенция HINA.  Миланович каза, че не вижда смисъл от санкции срещу Москва. \"Планът не може да бъде да отстраним руския президент Владимир Путин. Планът не може да бъде свързан със санкции. Санкциите са абсурдни, с тях няма да постигнем нищо. Те дори не пречупиха Слободан Милошевич. Вашингтон и НАТО влизат от война във война. И какъв трябва да бъда аз - роб на Америка?\", коментира той.  Хърватският президент преди се е обявявал срещу обучението на украински войници на територията на страната му. Той е убеден, че обучението им в няколко държави от ЕС крие опасни последици.\n \nИзточник \"Гласове\"\n \nПоследвайте Епицентър.БГ вече и в Телеграм и Туитър!"
	},
	{
		"title": "Песков за британските танкове, изпратени на Украйна: Ще горят",
		"url": "https://epicenter.bg/article/Peskov-za-britanskite-tankove--izprateni-na-Ukrayna--Shte-goryat/305657/7/0",
		"text": "Кремъл каза днес, че танковете, които Великобритания възнамерява да даде на Украйна, \"ще горят\", предаде Ройтерс, цитирана от БТА.  В събота Великобритания съобщи, че през идните седмици ще изпрати на Украйна 14 танка \"Чалънджър 2\", както и допълнителни артилерийски системи.  \"Те използват тази държава като инструмент за постигане на антируските си цели\", каза говорителят на Кремъл Дмитрий Песков и добави, че \"тези танкове горят и ще горят точно както останалите\".  Песков каза, че новите доставки от страни като Великобритания и Полша няма да променят обстановката на бойното поле.\n \nПоследвайте Епицентър.БГ вече и в Телеграм и Туитър!"
	},
	{
		"title": "\"Блумбърг\": Страни от НАТО купили от България 14 Су-25 и ги дали на Украйна. МО категорично отрича",
		"url": "https://epicenter.bg/article/-quot-Blumbarg-quot--Ukrayna-razpolaga-s-14-balgarski-samoleta-Su-25/305652/2/0",
		"text": "Украйна вече разполага с 14 български щурмови самолета модел Су-25 във въоръжението си. \n \nТова твърди американското издание „Блумбърг“, като се позовава на уебсайт за военен анализ, както и официалните съобщения от украинските поддръжници, предава бТВ.\n \nМинистерството на отбраната категорично отхвърли твърденията, става ясно от отговор на официално запитване на bTV по темата.  „Министерство на отбраната не е продавало и/или предоставяло на държави на НАТО самолети Су-25, предназначени за Украйна“, заявяват от ведомството.  \"Блумбърг\" съобщава, че 14-те български самолета, руско производство, са закупени от България от държави-членки в НАТО и по-късно доставени в Украйна.  В края на миналата година българското Народно събрание гласува в полза на изпращане на военна помощ в Украйна.\n \nИнформацията какво точно изпращаме в Украйна е класифицирана, но в доклада е посочено, че въпросните самолети са закупени от трета държава и след това дарени на Украйна.  Съюзниците на Украйна са осигурили повече от 4000 бронирани машини, артилерия, самолети и оръжия на Киев.  Северна Македония е дарила 4 Су-25, САЩ - 20 руски хеликоптера Ми-17, първоначално предназначени за Афганистан.  Чехия, Словакия и Латвия са предали 11 съветски хеликоптера.  Турция е дала над 30 бойни дрона \"Байрактар\", а САЩ - 415 разузнавателни дрона.  След месеци предпазливост Великобритания заяви, че ще изпрати на Киев „Чаленджер“ 2 – едни от най-мощните танкове във въоръжението на НАТО. Изявлението беше последвано от много други страни, които обещаха да осигурят бронирани машини на Украйна, като целта е Киев да завземе обратно териториите си.\n \nАгенция \"Блумбърг\" публикува вчера разбивка на основните оръжейни системи, които Украйна е получила. Тя е направена въз основа на данни от \"Орикс\", нидерландски уебсайт за анализи в сферата на отбраната, ползващ отворени данни, и на официално оповестена информация от съюзниците на Украйна. Числата са приблизителни и не могат да бъдат удостоверени по независим начин. Те могат да включват оръжия, които са обещани, но не са доставени, както и оръжия, които са били доставени, но чиято доставка не е била публично оповестена, отбелязва \"Блумбърг\".  В списъка на агенцията се споменават 14 щурмови самолета руско производство Су-25, които държави членки на НАТО са закупили от България и които са били доставени на Украйна.  Това, което винаги съм казвал, че тежко въоръжение от рода на зенитно-ракетни комплекси, предоставяне на самолети и т.н. ние нямаме възможност да предоставяме, докато не намерим заместващи платформи, обясни миналия четвъртък служебният министър на отбраната Димитър Стоянов и добави, че към този момент такива заместващи платформи все още няма. \n \nБългарските щурмови самолети Су-25\n \nПо официални данни България имаше на въоръжение точно 14 щурмови самолета Су-25 (един от тях падна през септември 2022 г.). Други 26 машини са снети от въоръжение.\n \nПрез 2020 г. 8 от 14-те самолета бяха модернизирани в Беларус. След пристигането им у нас тогавашният министър на отбраната Красимир Каракачанов отбеляза, че от години не сме имали 8 щурмови самолета Су-25 в бойна готовност.  Припомняме, че на 28 септември 2022 г. един осемте ремонтирани Су-25 се разби край авиобаза \"Безмер\". За щастие катапултът сработи и пилотът - 49-годишният полк. Пейо Дончев се спаси благополучно от инцидента.  След инцидента всички останали самолети Су-25 бяха приземени.\n \nПоследвайте Епицентър.БГ вече и в Телеграм и Туитър!"
	},
	{
		"title": "Руски експерт: Ако Путин бъде свален, режимът веднага ще се разпадне. Но войната ще приключи (ВИДЕО)",
		"url": "https://epicenter.bg/article/Ruski-ekspert--Ako-Putin-bade-svalen--rezhimat-vednaga-shte-se-razpadne--VIDEO-/305646/7/0",
		"text": "Президентът Владимир Путин е най-слабото звено на Руската федерация. Ако го убият, войната в Украйна веднага ще приключи, твърди руският опозиционен политик, социолог и журналист Игор Яковенко пред \"Униан\".\nСпоред него, че ако Владимир Путин бъде свален в Кремъл, режимът веднага ще се разпадне.\n \n„Путин върна до голяма степен ролята на КГБ, която беше унищожена при Елцин. Но не тайните служби ръководеха, а хора, произлезли от специалните служби, които Путин много умело раздели на кланове. Отделни представители на ФСБ наистина получиха огромна власт и огромни възможности. Но това не е ФСБ, а това са негови представители\", каза той в ефира на \"Униан\".  Политикът е сигурен, че ако самият Путин може да бъде отстранен от цялата тази структура, тогава цялата тази структура ще рухне.  „Много фашистки диктатури са лични режими и следователно, ако Путин бъде отстранен от тази структура, тогава тя със сигурност ще рухне. Е, или поне ще има нещо съвсем различно. Той включи огромен брой хора в тази престъпна война, които станаха военни престъпници. Почти цялата страна ще бъде държана отговорна за това престъпление. Всички, които имат руски паспорт, в това число, естествено и аз, ще бъдат държани отговорни за тази война. Но ако Путин бъде отстранен от това сега, войната ще приключи незабавно\", добави Яковенко.  Той каза, че шефовете на тайните служби Патрушев и Бортников са доста скептични към Пригожин и вероятно не искат той да стане ръководител на страната.  „Западът не е готов да приеме това. Западът все още е много предпазлив и предпочита известното зло пред неизвестното. Не изключвам, че те са готови по принцип да толерират запазването на властта на Путин, защото това е добре познато зло, но Пригожин като цяло е дяволът отстрани, не е ясно какво е. Не мисля, че Западът наистина е готов да посрещне Пригожин. Не мисля, че колективният Запад може да заложи на Пригожин\", каза политикът. И обърна внимание, че шефът на частната армия \"Вагнер\" е бил обвиняем по криминални случаи.\nБившият офицер от британското военно разузнаване Филип Инграм смята, че основателят на частната военна компания \"Вагнер\" Евгений Пригожин все още е фаворит на руския президент Владимир Путин и негов пряк политически \"наследник\".  Публицистът и политолог Андрей Пионтковски заяви, че САЩ водят преговори с Китай, включително за съдбата на Путин, неговата свита и семейството. По-специално, те могат да поискат от Пекин да убеди кремълския цар да напусне страната.\n \nПоследвайте Епицентър.БГ вече и в Телеграм и Туитър!"
	},
	{
		"title": "Генералният секретар на НАТО очаква повече тежки оръжия за Украйна \"в близко бъдеще\"",
		"url": "https://epicenter.bg/article/Generalniyat-sekretar-na-NATO-ochakva-poveche-tezhki-orazhiya-za-Ukrayna--quot-v-blizko-badeshte-quot-/305602/7/0",
		"text": "Генералният секретар на НАТО Йенс Столтенберг изрази очакване \"в близко бъдеще\" да бъдат доставени повече тежки оръжия на Украйна, предаде БТА, цитирайки Франс прес.\n \nСтолтенберг каза това в публикувано днес интервю за германския всекидневник \"Ханделсблат\" преди предстояща в петък координационна среща на западните съюзници на Киев.\n\n\n\n\n \n\n\n\n\n\"Обещанията в последно време за доставки на оръжия са големи и аз очаквам повече такива в близко бъдеще\", заяви генералният секретар на НАТО. Той подчерта, че войната е навлязла в \"решаваща фаза\". Затова \"е важно да доставим на Украйна оръжията, от които тя има нужда, за да спечели\", призова Столтенберг.\n \nЗападните държави дълго време не бяха склонни да дадат на Киев тежките оръжия, за които той настоява, тъй като се опасяваха да не бъдат въвлечени в конфликта или да не провокират Москва, отбелязва АФП. Този месец обаче Съединените щати, Германия, Франция и Великобритания обещаха да изпратят такава военна техника.\n \n\nНа 20 януари в американската военновъздушна база \"Рамщайн\" в Германия предстои среща на министрите на отбраната на западните държави съюзници на Украйна, които ще обсъдят по-нататъшната подкрепа за страната срещу руските нашественици.\n\n\n\n\n \n\n\n\n\nСтолтенберг каза още в интервюто, че руският президент Владимир Путин е допуснал грешка, като е нападнал Украйна.\n \n\"(Путин) надцени силата на своите въоръжени сили. Ние виждаме техните погрешни стъпки, липса на дух, проблеми с командването и лошо оборудване\", отбеляза генералният секретар на НАТО.\n \nВ същото време Столтенберг предупреди, че Русия не бива да бъде подценявана или отписвана. Руснаците \"доказаха, че са готови да понесат тежки загуби, за да постигнат своята цел\", аргументира се той.\n \nПоследвайте Епицентър.БГ вече и в Телеграм и Туитър!"
	},
	{
		"title": "Владимир Путин: Динамиката на операцията в Украйна е положителна и действията се развиват по план",
		"url": "https://epicenter.bg/article/Vladimir-Putin--Dinamikata-na-operatsiyata-v-Ukrayna-e-polozhitelna-i-deystviyata-se-razvivat-po-plan/305574/7/0",
		"text": "Динамиката на специалната военна операция в Украйна е положителна и действията се развиват в рамките на плана на Министерството на отбраната и Генералния щаб, заяви руският президент Владимир Путин в телевизионно интервю.\n \nПо-рано тази седмица Русия обяви, че нейните сили са установили контрол над град Соледар в източна Украйна. Киев обаче отрича.\n \nПутин коментира и състоянието на руската икономика, като подчерта, че то е по-добро, не само от прогнозираното от опонентите на Москва, но и от вътрешните очаквания.\n \n\"Безработицата е на историческо ниско равнище. Инфлацията е по-малка от очакваната и по-важното е, че тенденцията е към намаляване\",  подчерта руският президент.\n \nПриз 2022 година руската икономика бележи свиване под тежестта на санкциите, но не в размерите, които прогнозираха повечето икономисти. Прогнозата на руското правителство за настоящата година е за спад от 0,8 процента, отбелязва Ройтерс.\n \nПоследвайте Епицентър.БГ вече и в Телеграм и Туитър!"
	}
]